<!DOCTYPE html><html lang="fr">
<head>
<title>BIBLE</title>
<meta http-equiv="Content-Type" content="text/html; charset=utf-8"/>
<meta name="viewport" content="width=device-width, initial-scale=1"/>
<style type="text/css">
/* CSS PAPIER
html {
	margin:0px;
}


body {
	margin:0px;
	font-family: Serif;
	font-size:11px;
}


.chap {
	font-size:14px;
}

.ver {
	font-size:11px;
	font-weight:bold;
}

.text {
	font-size:11px;
}

*/

html {
	margin:30px;
}


body {
	font-family: sans-serif;
	font-size:17px;
}


.chap {
	font-size:20px;
	float:left;
	margin:10px;
}

.ver {
	font-size:17px;
	font-weight:bold;
}

.text {
	font-size:17px;
}

</style></head><body>
<h3><center>ΚΑΤΑ ΙΩΑΝΝΗΝ</center></h3>
<br><br><div class="chap">ΚΑΤΑ ΙΩΑΝΝΗΝ &ensp;1</div>
<span class="ver"><b>1</b></span> <span class="text">Ἐν ἀρχῇ ἦν ὁ λόγος, καὶ ὁ λόγος ἦν πρὸς τὸν θεόν, καὶ θεὸς ἦν ὁ λόγος.&nbsp;&nbsp;</span>
<span class="ver"><b>2</b></span> <span class="text">οὗτος ἦν ἐν ἀρχῇ πρὸς τὸν θεόν.&nbsp;&nbsp;</span>
<span class="ver"><b>3</b></span> <span class="text">πάντα δι᾽ αὐτοῦ ἐγένετο, καὶ χωρὶς αὐτοῦ ἐγένετο οὐδὲ ἕν.&nbsp;&nbsp; ὃ γέγονεν</span>
<span class="ver"><b>4</b></span> <span class="text">ἐν αὐτῷ ζωὴ ἦν, καὶ ἡ ζωὴ ἦν τὸ φῶς τῶν ἀνθρώπων·&nbsp;&nbsp;</span>
<span class="ver"><b>5</b></span> <span class="text">καὶ τὸ φῶς ἐν τῇ σκοτίᾳ φαίνει, καὶ ἡ σκοτία αὐτὸ οὐ κατέλαβεν.&nbsp;&nbsp;</span>
<span class="ver"><b>6</b></span> <span class="text">Ἐγένετο ἄνθρωπος, ἀπεσταλμένος παρὰ θεοῦ, ὄνομα αὐτῷ Ἰωάννης·&nbsp;&nbsp;</span>
<span class="ver"><b>7</b></span> <span class="text">οὗτος ἦλθεν εἰς μαρτυρίαν ἵνα μαρτυρήσῃ περὶ τοῦ φωτός, ἵνα πάντες πιστεύσωσιν δι᾽ αὐτοῦ.&nbsp;&nbsp;</span>
<span class="ver"><b>8</b></span> <span class="text">οὐκ ἦν ἐκεῖνος τὸ φῶς, ἀλλ᾽ ἵνα μαρτυρήσῃ περὶ τοῦ φωτός.&nbsp;&nbsp;</span>
<span class="ver"><b>9</b></span> <span class="text">Ἦν τὸ φῶς τὸ ἀληθινόν, ὃ φωτίζει πάντα ἄνθρωπον, ἐρχόμενον εἰς τὸν κόσμον.&nbsp;&nbsp;</span>
<span class="ver"><b>10</b></span> <span class="text">ἐν τῷ κόσμῳ ἦν, καὶ ὁ κόσμος δι᾽ αὐτοῦ ἐγένετο, καὶ ὁ κόσμος αὐτὸν οὐκ ἔγνω.&nbsp;&nbsp;</span>
<span class="ver"><b>11</b></span> <span class="text">εἰς τὰ ἴδια ἦλθεν, καὶ οἱ ἴδιοι αὐτὸν οὐ παρέλαβον.&nbsp;&nbsp;</span>
<span class="ver"><b>12</b></span> <span class="text">ὅσοι δὲ ἔλαβον αὐτόν, ἔδωκεν αὐτοῖς ἐξουσίαν τέκνα θεοῦ γενέσθαι, τοῖς πιστεύουσιν εἰς τὸ ὄνομα αὐτοῦ,</span>
<span class="ver"><b>13</b></span> <span class="text">οἳ οὐκ ἐξ αἱμάτων οὐδὲ ἐκ θελήματος σαρκὸς οὐδὲ ἐκ θελήματος ἀνδρὸς ἀλλ᾽ ἐκ θεοῦ ἐγεννήθησαν.&nbsp;&nbsp;</span>
<span class="ver"><b>14</b></span> <span class="text">Καὶ ὁ λόγος σὰρξ ἐγένετο καὶ ἐσκήνωσεν ἐν ἡμῖν, καὶ ἐθεασάμεθα τὴν δόξαν αὐτοῦ, δόξαν ὡς μονογενοῦς παρὰ πατρός, πλήρης χάριτος καὶ ἀληθείας.&nbsp;&nbsp;</span>
<span class="ver"><b>15</b></span> <span class="text">Ἰωάννης μαρτυρεῖ περὶ αὐτοῦ καὶ κέκραγεν λέγων·&nbsp;&nbsp; οὗτος ἦν ὃν εἶπον·&nbsp;&nbsp; ὁ ὀπίσω μου ἐρχόμενος ἔμπροσθέν μου γέγονεν, ὅτι πρῶτός μου ἦν.&nbsp;&nbsp;</span>
<span class="ver"><b>16</b></span> <span class="text">ὅτι ἐκ τοῦ πληρώματος αὐτοῦ ἡμεῖς πάντες ἐλάβομεν καὶ χάριν ἀντὶ χάριτος·&nbsp;&nbsp;</span>
<span class="ver"><b>17</b></span> <span class="text">ὅτι ὁ νόμος διὰ Μωϋσέως ἐδόθη, ἡ χάρις καὶ ἡ ἀλήθεια διὰ Ἰησοῦ Χριστοῦ ἐγένετο.&nbsp;&nbsp;</span>
<span class="ver"><b>18</b></span> <span class="text">Θεὸν οὐδεὶς ἑώρακεν πώποτε·&nbsp;&nbsp; μονογενὴς θεὸς ὁ ὢν εἰς τὸν κόλπον τοῦ πατρὸς ἐκεῖνος ἐξηγήσατο.&nbsp;&nbsp;</span>
<span class="ver"><b>19</b></span> <span class="text">Καὶ αὕτη ἐστὶν ἡ μαρτυρία τοῦ Ἰωάννου, ὅτε ἀπέστειλαν οἱ Ἰουδαῖοι ἐξ Ἱεροσολύμων ἱερεῖς καὶ Λευείτας ἵνα ἐρωτήσωσιν αὐτόν·&nbsp;&nbsp; σὺ τίς εἶ;&nbsp;&nbsp;</span>
<span class="ver"><b>20</b></span> <span class="text">καὶ ὡμολόγησεν καὶ οὐκ ἠρνήσατο, καὶ ὡμολόγησεν ὅτι ἐγὼ οὐκ εἰμὶ ὁ χριστός.&nbsp;&nbsp;</span>
<span class="ver"><b>21</b></span> <span class="text">καὶ ἠρώτησαν αὐτόν·&nbsp;&nbsp; τί οὖν;&nbsp;&nbsp; σὺ Ἠλείας εἶ;&nbsp;&nbsp; καὶ λέγει·&nbsp;&nbsp; οὐκ εἰμί.&nbsp;&nbsp; ὁ προφήτης εἶ σύ;&nbsp;&nbsp; καὶ ἀπεκρίθη·&nbsp;&nbsp; οὔ.&nbsp;&nbsp;</span>
<span class="ver"><b>22</b></span> <span class="text">εἶπαν οὖν αὐτῷ·&nbsp;&nbsp; τίς εἶ;&nbsp;&nbsp; ἵνα ἀπόκρισιν δῶμεν τοῖς πέμψασιν ἡμᾶς·&nbsp;&nbsp; τί λέγεις περὶ σεαυτοῦ;&nbsp;&nbsp;</span>
<span class="ver"><b>23</b></span> <span class="text">ἔφη·&nbsp;&nbsp; ἐγὼ φωνὴ βοῶντος ἐν τῇ ἐρήμῳ·&nbsp;&nbsp; εὐθύνατε τὴν ὁδὸν κυρίου, καθὼς εἶπεν Ἠσαΐας ὁ προφήτης.&nbsp;&nbsp;</span>
<span class="ver"><b>24</b></span> <span class="text">Καὶ ἀπεσταλμένοι ἦσαν ἐκ τῶν Φαρισαίων.&nbsp;&nbsp;</span>
<span class="ver"><b>25</b></span> <span class="text">καὶ ἠρώτησαν αὐτὸν καὶ εἶπαν αὐτῷ·&nbsp;&nbsp; τί οὖν βαπτίζεις εἰ σὺ οὐκ εἶ ὁ χριστὸς οὐδὲ Ἠλείας οὐδὲ ὁ προφήτης;&nbsp;&nbsp;</span>
<span class="ver"><b>26</b></span> <span class="text">ἀπεκρίθη αὐτοῖς ὁ Ἰωάννης λέγων·&nbsp;&nbsp; ἐγὼ βαπτίζω ἐν ὕδατι·&nbsp;&nbsp; μέσος ὑμῶν ἕστηκεν ὃν ὑμεῖς οὐκ οἴδατε,</span>
<span class="ver"><b>27</b></span> <span class="text">ὁ ὀπίσω μου ἐρχόμενος, οὗ οὐκ εἰμὶ ἐγὼ ἄξιος ἵνα λύσω αὐτοῦ τὸν ἱμάντα τοῦ ὑποδήματος.&nbsp;&nbsp;</span>
<span class="ver"><b>28</b></span> <span class="text">ταῦτα ἐν Βηθανίᾳ ἐγένετο πέραν τοῦ Ἰορδάνου, ὅπου ἦν ὁ Ἰωάννης βαπτίζων.&nbsp;&nbsp;</span>
<span class="ver"><b>29</b></span> <span class="text">Τῇ ἐπαύριον βλέπει τὸν Ἰησοῦν ἐρχόμενον πρὸς αὐτὸν καὶ λέγει·&nbsp;&nbsp; ἴδε ὁ ἀμνὸς τοῦ θεοῦ ὁ αἴρων τὴν ἁμαρτίαν τοῦ κόσμου.&nbsp;&nbsp;</span>
<span class="ver"><b>30</b></span> <span class="text">οὗτός ἐστιν ὑπὲρ οὗ ἐγὼ εἶπον·&nbsp;&nbsp; ὀπίσω μου ἔρχεται ἀνὴρ ὃς ἔμπροσθέν μου γέγονεν, ὅτι πρῶτός μου ἦν.&nbsp;&nbsp;</span>
<span class="ver"><b>31</b></span> <span class="text">κἀγὼ οὐκ ᾔδειν αὐτόν, ἀλλ᾽ ἵνα φανερωθῇ τῷ Ἰσραὴλ διὰ τοῦτο ἦλθον ἐγὼ ἐν ὕδατι βαπτίζων.&nbsp;&nbsp;</span>
<span class="ver"><b>32</b></span> <span class="text">Καὶ ἐμαρτύρησεν Ἰωάννης λέγων ὅτι τεθέαμαι τὸ πνεῦμα καταβαῖνον ὡς περιστερὰν ἐξ οὐρανοῦ καὶ ἔμεινεν ἐπ᾽ αὐτόν.&nbsp;&nbsp;</span>
<span class="ver"><b>33</b></span> <span class="text">κἀγὼ οὐκ ᾔδειν αὐτόν, ἀλλ᾽ ὁ πέμψας με βαπτίζειν ἐν ὕδατι ἐκεῖνός μοι εἶπεν·&nbsp;&nbsp; ἐφ᾽ ὃν ἂν ἴδῃς τὸ πνεῦμα καταβαῖνον καὶ μένον ἐπ᾽ αὐτόν, οὗτός ἐστιν ὁ βαπτίζων ἐν πνεύματι ἁγίῳ.&nbsp;&nbsp;</span>
<span class="ver"><b>34</b></span> <span class="text">κἀγὼ ἑώρακα καὶ μεμαρτύρηκα ὅτι οὗτός ἐστιν ὁ υἱὸς τοῦ θεοῦ.&nbsp;&nbsp;</span>
<span class="ver"><b>35</b></span> <span class="text">Τῇ ἐπαύριον πάλιν εἱστήκει ὁ Ἰωάννης καὶ ἐκ τῶν μαθητῶν αὐτοῦ δύο</span>
<span class="ver"><b>36</b></span> <span class="text">καὶ ἐμβλέψας τῷ Ἰησοῦ περιπατοῦντι λέγει·&nbsp;&nbsp; ἴδε ὁ ἀμνὸς τοῦ θεοῦ.&nbsp;&nbsp;</span>
<span class="ver"><b>37</b></span> <span class="text">καὶ ἤκουσαν οἱ δύο μαθηταὶ αὐτοῦ λαλοῦντος καὶ ἠκολούθησαν τῷ Ἰησοῦ.&nbsp;&nbsp;</span>
<span class="ver"><b>38</b></span> <span class="text">στραφεὶς δὲ ὁ Ἰησοῦς καὶ θεασάμενος αὐτοὺς ἀκολουθοῦντας λέγει αὐτοῖς·&nbsp;&nbsp; τί ζητεῖτε;&nbsp;&nbsp; οἱ δὲ εἶπαν αὐτῷ·&nbsp;&nbsp; ῥαββεί, ὃ λέγεται μεθερμηνευόμενον διδάσκαλε, ποῦ μένεις;&nbsp;&nbsp;</span>
<span class="ver"><b>39</b></span> <span class="text">λέγει αὐτοῖς·&nbsp;&nbsp; ἔρχεσθε καὶ ὄψεσθε.&nbsp;&nbsp; ἦλθαν οὖν καὶ εἶδαν ποῦ μένει καὶ παρ᾽ αὐτῷ ἔμειναν τὴν ἡμέραν ἐκείνην·&nbsp;&nbsp; ὥρα ἦν ὡς δεκάτη.&nbsp;&nbsp;</span>
<span class="ver"><b>40</b></span> <span class="text">Ἦν Ἀνδρέας ὁ ἀδελφὸς Σίμωνος Πέτρου εἷς ἐκ τῶν δύο τῶν ἀκουσάντων παρὰ Ἰωάννου καὶ ἀκολουθησάντων αὐτῷ·&nbsp;&nbsp;</span>
<span class="ver"><b>41</b></span> <span class="text">εὑρίσκει οὗτος πρῶτον τὸν ἀδελφὸν τὸν ἴδιον Σίμωνα καὶ λέγει αὐτῷ·&nbsp;&nbsp; εὑρήκαμεν τὸν Μεσσίαν, ὅ ἐστιν μεθερμηνευόμενον χριστός.&nbsp;&nbsp;</span>
<span class="ver"><b>42</b></span> <span class="text">ἤγαγεν αὐτὸν πρὸς τὸν Ἰησοῦν.&nbsp;&nbsp; ἐμβλέψας αὐτῷ ὁ Ἰησοῦς εἶπεν·&nbsp;&nbsp; σὺ εἶ Σίμων ὁ υἱὸς Ἰωάννου, σὺ κληθήσῃ Κηφᾶς, ὃ ἑρμηνεύεται Πέτρος.&nbsp;&nbsp;</span>
<span class="ver"><b>43</b></span> <span class="text">Τῇ ἐπαύριον ἠθέλησεν ἐξελθεῖν εἰς τὴν Γαλιλαίαν καὶ εὑρίσκει Φίλιππον.&nbsp;&nbsp; καὶ λέγει αὐτῷ ὁ Ἰησοῦς·&nbsp;&nbsp; ἀκολούθει μοι.&nbsp;&nbsp;</span>
<span class="ver"><b>44</b></span> <span class="text">ἦν δὲ ὁ Φίλιππος ἀπὸ Βηθσαϊδά, ἐκ τῆς πόλεως Ἀνδρέου καὶ Πέτρου.&nbsp;&nbsp;</span>
<span class="ver"><b>45</b></span> <span class="text">εὑρίσκει Φίλιππος τὸν Ναθαναὴλ καὶ λέγει αὐτῷ·&nbsp;&nbsp; ὃν ἔγραψεν Μωϋσῆς ἐν τῷ νόμῳ καὶ οἱ προφῆται εὑρήκαμεν, Ἰησοῦν υἱὸν τοῦ Ἰωσὴφ τὸν ἀπὸ Ναζαρέτ.&nbsp;&nbsp;</span>
<span class="ver"><b>46</b></span> <span class="text">καὶ εἶπεν αὐτῷ Ναθαναήλ·&nbsp;&nbsp; ἐκ Ναζαρὲτ δύναταί τι ἀγαθὸν εἶναι;&nbsp;&nbsp; λέγει αὐτῷ ὁ Φίλιππος·&nbsp;&nbsp; ἔρχου καὶ ἴδε.&nbsp;&nbsp;</span>
<span class="ver"><b>47</b></span> <span class="text">Εἶδεν ὁ Ἰησοῦς τὸν Ναθαναὴλ ἐρχόμενον πρὸς αὐτὸν καὶ λέγει περὶ αὐτοῦ·&nbsp;&nbsp; ἴδε ἀληθῶς Ἰσραηλείτης ἐν ᾧ δόλος οὐκ ἔστιν.&nbsp;&nbsp;</span>
<span class="ver"><b>48</b></span> <span class="text">λέγει αὐτῷ Ναθαναήλ·&nbsp;&nbsp; πόθεν με γινώσκεις;&nbsp;&nbsp; ἀπεκρίθη Ἰησοῦς καὶ εἶπεν αὐτῷ·&nbsp;&nbsp; πρὸ τοῦ σε Φίλιππον φωνῆσαι ὄντα ὑπὸ τὴν συκῆν εἶδόν σε.&nbsp;&nbsp;</span>
<span class="ver"><b>49</b></span> <span class="text">ἀπεκρίθη αὐτῷ Ναθαναήλ·&nbsp;&nbsp; ῥαββεί, σὺ εἶ ὁ υἱὸς τοῦ θεοῦ, σὺ βασιλεὺς εἶ τοῦ Ἰσραήλ.&nbsp;&nbsp;</span>
<span class="ver"><b>50</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; ὅτι εἶπόν σοι ὅτι εἶδόν σε ὑποκάτω τῆς συκῆς, πιστεύεις;&nbsp;&nbsp; μείζω τούτων ὄψῃ.&nbsp;&nbsp;</span>
<span class="ver"><b>51</b></span> <span class="text">καὶ λέγει αὐτῷ·&nbsp;&nbsp; ἀμὴν ἀμὴν λέγω ὑμῖν, ὄψεσθε τὸν οὐρανὸν ἀνεῳγότα καὶ τοὺς ἀγγέλους τοῦ θεοῦ ἀναβαίνοντας καὶ καταβαίνοντας ἐπὶ τὸν υἱὸν τοῦ ἀνθρώπου.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;2</div>
<span class="ver"><b>1</b></span> <span class="text">Καὶ τῇ ἡμέρᾳ τῇ τρίτῃ γάμος ἐγένετο ἐν Κανὰ τῆς Γαλιλαίας, καὶ ἦν ἡ μήτηρ τοῦ Ἰησοῦ ἐκεῖ·&nbsp;&nbsp;</span>
<span class="ver"><b>2</b></span> <span class="text">ἐκλήθη δὲ καὶ ὁ Ἰησοῦς καὶ οἱ μαθηταὶ αὐτοῦ εἰς τὸν γάμον.&nbsp;&nbsp;</span>
<span class="ver"><b>3</b></span> <span class="text">καὶ ὑστερήσαντος οἴνου λέγει ἡ μήτηρ τοῦ Ἰησοῦ πρὸς αὐτόν·&nbsp;&nbsp; οἶνον οὐκ ἔχουσιν.&nbsp;&nbsp;</span>
<span class="ver"><b>4</b></span> <span class="text">καὶ λέγει αὐτῇ ὁ Ἰησοῦς·&nbsp;&nbsp; τί ἐμοὶ καὶ σοί, γύναι;&nbsp;&nbsp; οὔπω ἥκει ἡ ὥρα μου.&nbsp;&nbsp;</span>
<span class="ver"><b>5</b></span> <span class="text">λέγει ἡ μήτηρ αὐτοῦ τοῖς διακόνοις·&nbsp;&nbsp; ὅ τι ἂν λέγῃ ὑμῖν ποιήσατε.&nbsp;&nbsp;</span>
<span class="ver"><b>6</b></span> <span class="text">ἦσαν δὲ ἐκεῖ λίθιναι ὑδρίαι ἓξ κατὰ τὸν καθαρισμὸν τῶν Ἰουδαίων κείμεναι, χωροῦσαι ἀνὰ μετρητὰς δύο ἢ τρεῖς.&nbsp;&nbsp;</span>
<span class="ver"><b>7</b></span> <span class="text">λέγει αὐτοῖς ὁ Ἰησοῦς·&nbsp;&nbsp; γεμίσατε τὰς ὑδρίας ὕδατος.&nbsp;&nbsp; καὶ ἐγέμισαν αὐτὰς ἕως ἄνω.&nbsp;&nbsp;</span>
<span class="ver"><b>8</b></span> <span class="text">καὶ λέγει αὐτοῖς·&nbsp;&nbsp; ἀντλήσατε νῦν καὶ φέρετε τῷ ἀρχιτρικλίνῳ·&nbsp;&nbsp; οἱ δὲ ἤνεγκαν.&nbsp;&nbsp;</span>
<span class="ver"><b>9</b></span> <span class="text">ὡς δὲ ἐγεύσατο ὁ ἀρχιτρίκλινος τὸ ὕδωρ οἶνον γεγενημένον καὶ οὐκ ᾔδει πόθεν ἐστίν, οἱ δὲ διάκονοι ᾔδεισαν οἱ ἠντληκότες τὸ ὕδωρ, φωνεῖ τὸν νυμφίον ὁ ἀρχιτρίκλινος</span>
<span class="ver"><b>10</b></span> <span class="text">καὶ λέγει αὐτῷ·&nbsp;&nbsp; πᾶς ἄνθρωπος πρῶτον τὸν καλὸν οἶνον τίθησιν καὶ ὅταν μεθυσθῶσιν τὸν ἐλάσσω·&nbsp;&nbsp; σὺ τετήρηκας τὸν καλὸν οἶνον ἕως ἄρτι.&nbsp;&nbsp;</span>
<span class="ver"><b>11</b></span> <span class="text">Ταύτην ἐποίησεν ἀρχὴν τῶν σημείων ὁ Ἰησοῦς ἐν Κανὰ τῆς Γαλιλαίας καὶ ἐφανέρωσεν τὴν δόξαν αὐτοῦ, καὶ ἐπίστευσαν εἰς αὐτὸν οἱ μαθηταὶ αὐτοῦ.&nbsp;&nbsp;</span>
<span class="ver"><b>12</b></span> <span class="text">Μετὰ τοῦτο κατέβη εἰς Καφαρναοὺμ αὐτὸς καὶ ἡ μήτηρ αὐτοῦ καὶ οἱ ἀδελφοὶ καὶ οἱ μαθηταὶ αὐτοῦ καὶ ἐκεῖ ἔμειναν οὐ πολλὰς ἡμέρας.&nbsp;&nbsp;</span>
<span class="ver"><b>13</b></span> <span class="text">Καὶ ἐγγὺς ἦν τὸ πάσχα τῶν Ἰουδαίων, καὶ ἀνέβη εἰς Ἱεροσόλυμα ὁ Ἰησοῦς.&nbsp;&nbsp;</span>
<span class="ver"><b>14</b></span> <span class="text">Καὶ εὗρεν ἐν τῷ ἱερῷ τοὺς πωλοῦντας βόας καὶ πρόβατα καὶ περιστερὰς καὶ τοὺς κερματιστὰς καθημένους,</span>
<span class="ver"><b>15</b></span> <span class="text">καὶ ποιήσας φραγέλλιον ἐκ σχοινίων πάντας ἐξέβαλεν ἐκ τοῦ ἱεροῦ τά τε πρόβατα καὶ τοὺς βόας, καὶ τῶν κολλυβιστῶν ἐξέχεεν τὰ κέρματα καὶ τὰς τραπέζας ἀνέτρεψεν,</span>
<span class="ver"><b>16</b></span> <span class="text">καὶ τοῖς τὰς περιστερὰς πωλοῦσιν εἶπεν·&nbsp;&nbsp; ἄρατε ταῦτα ἐντεῦθεν, μὴ ποιεῖτε τὸν οἶκον τοῦ πατρός μου οἶκον ἐμπορίου.&nbsp;&nbsp;</span>
<span class="ver"><b>17</b></span> <span class="text">ἐμνήσθησαν οἱ μαθηταὶ αὐτοῦ ὅτι γεγραμμένον ἐστίν·&nbsp;&nbsp; ὁ ζῆλος τοῦ οἴκου σου καταφάγεταί με.&nbsp;&nbsp;</span>
<span class="ver"><b>18</b></span> <span class="text">Ἀπεκρίθησαν οὖν οἱ Ἰουδαῖοι καὶ εἶπαν αὐτῷ·&nbsp;&nbsp; τί σημεῖον δεικνύεις ἡμῖν ὅτι ταῦτα ποιεῖς;&nbsp;&nbsp;</span>
<span class="ver"><b>19</b></span> <span class="text">ἀπεκρίθη Ἰησοῦς καὶ εἶπεν αὐτοῖς·&nbsp;&nbsp; λύσατε τὸν ναὸν τοῦτον καὶ ἐν τρισὶν ἡμέραις ἐγερῶ αὐτόν.&nbsp;&nbsp;</span>
<span class="ver"><b>20</b></span> <span class="text">εἶπαν οὖν οἱ Ἰουδαῖοι·&nbsp;&nbsp; τεσσεράκοντα καὶ ἓξ ἔτεσιν οἰκοδομήθη ὁ ναὸς οὗτος, καὶ σὺ ἐν τρισὶν ἡμέραις ἐγερεῖς αὐτόν;&nbsp;&nbsp;</span>
<span class="ver"><b>21</b></span> <span class="text">ἐκεῖνος δὲ ἔλεγεν περὶ τοῦ ναοῦ τοῦ σώματος αὐτοῦ.&nbsp;&nbsp;</span>
<span class="ver"><b>22</b></span> <span class="text">ὅτε οὖν ἠγέρθη ἐκ νεκρῶν, ἐμνήσθησαν οἱ μαθηταὶ αὐτοῦ ὅτι τοῦτο ἔλεγεν, καὶ ἐπίστευσαν τῇ γραφῇ καὶ τῷ λόγῳ ὃν εἶπεν ὁ Ἰησοῦς.&nbsp;&nbsp;</span>
<span class="ver"><b>23</b></span> <span class="text">Ὡς δὲ ἦν ἐν τοῖς Ἱεροσολύμοις ἐν τῷ πάσχα ἐν τῇ ἑορτῇ, πολλοὶ ἐπίστευσαν εἰς τὸ ὄνομα αὐτοῦ θεωροῦντες αὐτοῦ τὰ σημεῖα ἃ ἐποίει·&nbsp;&nbsp;</span>
<span class="ver"><b>24</b></span> <span class="text">αὐτὸς δὲ Ἰησοῦς οὐκ ἐπίστευεν αὐτὸν αὐτοῖς διὰ τὸ αὐτὸν γινώσκειν πάντας</span>
<span class="ver"><b>25</b></span> <span class="text">καὶ ὅτι οὐ χρείαν εἶχεν ἵνα τις μαρτυρήσῃ περὶ τοῦ ἀνθρώπου·&nbsp;&nbsp; αὐτὸς γὰρ ἐγίνωσκεν τί ἦν ἐν τῷ ἀνθρώπῳ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;3</div>
<span class="ver"><b>1</b></span> <span class="text">Ἦν δὲ ἄνθρωπος ἐκ τῶν Φαρισαίων, Νικόδημος ὄνομα αὐτῷ, ἄρχων τῶν Ἰουδαίων·&nbsp;&nbsp;</span>
<span class="ver"><b>2</b></span> <span class="text">οὗτος ἦλθεν πρὸς αὐτὸν νυκτὸς καὶ εἶπεν αὐτῷ·&nbsp;&nbsp; ῥαββεί, οἴδαμεν ὅτι ἀπὸ θεοῦ ἐλήλυθας διδάσκαλος·&nbsp;&nbsp; οὐδεὶς γὰρ δύναται ταῦτα τὰ σημεῖα ποιεῖν ἃ σὺ ποιεῖς, ἐὰν μὴ ᾖ ὁ θεὸς μετ᾽ αὐτοῦ.&nbsp;&nbsp;</span>
<span class="ver"><b>3</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; ἀμὴν ἀμὴν λέγω σοι, ἐὰν μή τις γεννηθῇ ἄνωθεν, οὐ δύναται ἰδεῖν τὴν βασιλείαν τοῦ θεοῦ.&nbsp;&nbsp;</span>
<span class="ver"><b>4</b></span> <span class="text">Λέγει πρὸς αὐτὸν Νικόδημος·&nbsp;&nbsp; πῶς δύναται ἄνθρωπος γεννηθῆναι γέρων ὤν;&nbsp;&nbsp; μὴ δύναται εἰς τὴν κοιλίαν τῆς μητρὸς αὐτοῦ δεύτερον εἰσελθεῖν καὶ γεννηθῆναι;&nbsp;&nbsp;</span>
<span class="ver"><b>5</b></span> <span class="text">ἀπεκρίθη Ἰησοῦς·&nbsp;&nbsp; ἀμὴν ἀμὴν λέγω σοι, ἐὰν μή τις γεννηθῇ ἐξ ὕδατος καὶ πνεύματος, οὐ δύναται εἰσελθεῖν εἰς τὴν βασιλείαν τοῦ θεοῦ.&nbsp;&nbsp;</span>
<span class="ver"><b>6</b></span> <span class="text">τὸ γεγεννημένον ἐκ τῆς σαρκὸς σάρξ ἐστιν, καὶ τὸ γεγεννημένον ἐκ τοῦ πνεύματος πνεῦμά ἐστιν.&nbsp;&nbsp;</span>
<span class="ver"><b>7</b></span> <span class="text">μὴ θαυμάσῃς ὅτι εἶπόν σοι·&nbsp;&nbsp; δεῖ ὑμᾶς γεννηθῆναι ἄνωθεν.&nbsp;&nbsp;</span>
<span class="ver"><b>8</b></span> <span class="text">τὸ πνεῦμα ὅπου θέλει πνεῖ καὶ τὴν φωνὴν αὐτοῦ ἀκούεις, ἀλλ᾽ οὐκ οἶδας πόθεν ἔρχεται καὶ ποῦ ὑπάγει·&nbsp;&nbsp; οὕτως ἐστὶν πᾶς ὁ γεγεννημένος ἐκ τοῦ πνεύματος.&nbsp;&nbsp;</span>
<span class="ver"><b>9</b></span> <span class="text">Ἀπεκρίθη Νικόδημος καὶ εἶπεν αὐτῷ·&nbsp;&nbsp; πῶς δύναται ταῦτα γενέσθαι;&nbsp;&nbsp;</span>
<span class="ver"><b>10</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; σὺ εἶ ὁ διδάσκαλος τοῦ Ἰσραὴλ καὶ ταῦτα οὐ γινώσκεις;&nbsp;&nbsp;</span>
<span class="ver"><b>11</b></span> <span class="text">ἀμὴν ἀμὴν λέγω σοι ὅτι ὃ οἴδαμεν λαλοῦμεν καὶ ὃ ἑωράκαμεν μαρτυροῦμεν, καὶ τὴν μαρτυρίαν ἡμῶν οὐ λαμβάνετε.&nbsp;&nbsp;</span>
<span class="ver"><b>12</b></span> <span class="text">εἰ τὰ ἐπίγεια εἶπον ὑμῖν καὶ οὐ πιστεύετε, πῶς ἐὰν εἴπω ὑμῖν τὰ ἐπουράνια πιστεύσετε;&nbsp;&nbsp;</span>
<span class="ver"><b>13</b></span> <span class="text">καὶ οὐδεὶς ἀναβέβηκεν εἰς τὸν οὐρανὸν εἰ μὴ ὁ ἐκ τοῦ οὐρανοῦ καταβάς, ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>14</b></span> <span class="text">Καὶ καθὼς Μωϋσῆς ὕψωσεν τὸν ὄφιν ἐν τῇ ἐρήμῳ, οὕτως ὑψωθῆναι δεῖ τὸν υἱὸν τοῦ ἀνθρώπου,</span>
<span class="ver"><b>15</b></span> <span class="text">ἵνα πᾶς ὁ πιστεύων ἐν αὐτῷ ἔχῃ ζωὴν αἰώνιον.&nbsp;&nbsp;</span>
<span class="ver"><b>16</b></span> <span class="text">οὕτως γὰρ ἠγάπησεν ὁ θεὸς τὸν κόσμον, ὥστε τὸν υἱὸν τὸν μονογενῆ ἔδωκεν, ἵνα πᾶς ὁ πιστεύων εἰς αὐτὸν μὴ ἀπόληται ἀλλ᾽ ἔχῃ ζωὴν αἰώνιον.&nbsp;&nbsp;</span>
<span class="ver"><b>17</b></span> <span class="text">οὐ γὰρ ἀπέστειλεν ὁ θεὸς τὸν υἱὸν εἰς τὸν κόσμον ἵνα κρίνῃ τὸν κόσμον, ἀλλ᾽ ἵνα σωθῇ ὁ κόσμος δι᾽ αὐτοῦ.&nbsp;&nbsp;</span>
<span class="ver"><b>18</b></span> <span class="text">ὁ πιστεύων εἰς αὐτὸν οὐ κρίνεται·&nbsp;&nbsp; ὁ δὲ μὴ πιστεύων ἤδη κέκριται, ὅτι μὴ πεπίστευκεν εἰς τὸ ὄνομα τοῦ μονογενοῦς υἱοῦ τοῦ θεοῦ.&nbsp;&nbsp;</span>
<span class="ver"><b>19</b></span> <span class="text">αὕτη δέ ἐστιν ἡ κρίσις ὅτι τὸ φῶς ἐλήλυθεν εἰς τὸν κόσμον καὶ ἠγάπησαν οἱ ἄνθρωποι μᾶλλον τὸ σκότος ἢ τὸ φῶς·&nbsp;&nbsp; ἦν γὰρ αὐτῶν πονηρὰ τὰ ἔργα.&nbsp;&nbsp;</span>
<span class="ver"><b>20</b></span> <span class="text">πᾶς γὰρ ὁ φαῦλα πράσσων μισεῖ τὸ φῶς καὶ οὐκ ἔρχεται πρὸς τὸ φῶς, ἵνα μὴ ἐλεγχθῇ τὰ ἔργα αὐτοῦ·&nbsp;&nbsp;</span>
<span class="ver"><b>21</b></span> <span class="text">ὁ δὲ ποιῶν τὴν ἀλήθειαν ἔρχεται πρὸς τὸ φῶς, ἵνα φανερωθῇ αὐτοῦ τὰ ἔργα ὅτι ἐν θεῷ ἐστιν εἰργασμένα.&nbsp;&nbsp;</span>
<span class="ver"><b>22</b></span> <span class="text">Μετὰ ταῦτα ἦλθεν ὁ Ἰησοῦς καὶ οἱ μαθηταὶ αὐτοῦ εἰς τὴν Ἰουδαίαν γῆν καὶ ἐκεῖ διέτριβεν μετ᾽ αὐτῶν καὶ ἐβάπτιζεν.&nbsp;&nbsp;</span>
<span class="ver"><b>23</b></span> <span class="text">Ἦν δὲ καὶ ὁ Ἰωάννης βαπτίζων ἐν Αἰνὼν ἐγγὺς τοῦ Σαλείμ, ὅτι ὕδατα πολλὰ ἦν ἐκεῖ, καὶ παρεγίνοντο καὶ ἐβαπτίζοντο·&nbsp;&nbsp;</span>
<span class="ver"><b>24</b></span> <span class="text">οὔπω γὰρ ἦν βεβλημένος εἰς τὴν φυλακὴν ὁ Ἰωάννης.&nbsp;&nbsp;</span>
<span class="ver"><b>25</b></span> <span class="text">Ἐγένετο οὖν ζήτησις ἐκ τῶν μαθητῶν Ἰωάννου μετὰ Ἰουδαίου περὶ καθαρισμοῦ.&nbsp;&nbsp;</span>
<span class="ver"><b>26</b></span> <span class="text">καὶ ἦλθον πρὸς τὸν Ἰωάννην καὶ εἶπαν αὐτῷ·&nbsp;&nbsp; ῥαββεί, ὃς ἦν μετὰ σοῦ πέραν τοῦ Ἰορδάνου, ᾧ σὺ μεμαρτύρηκας, ἴδε οὗτος βαπτίζει καὶ πάντες ἔρχονται πρὸς αὐτόν.&nbsp;&nbsp;</span>
<span class="ver"><b>27</b></span> <span class="text">Ἀπεκρίθη Ἰωάννης καὶ εἶπεν·&nbsp;&nbsp; οὐ δύναται ἄνθρωπος λαμβάνειν οὐδὲ ἓν ἐὰν μὴ ᾖ δεδομένον αὐτῷ ἐκ τοῦ οὐρανοῦ.&nbsp;&nbsp;</span>
<span class="ver"><b>28</b></span> <span class="text">αὐτοὶ ὑμεῖς μοι μαρτυρεῖτε ὅτι εἶπον οὐκ εἰμὶ ἐγὼ ὁ χριστός, ἀλλ᾽ ὅτι ἀπεσταλμένος εἰμὶ ἔμπροσθεν ἐκείνου.&nbsp;&nbsp;</span>
<span class="ver"><b>29</b></span> <span class="text">ὁ ἔχων τὴν νύμφην νυμφίος ἐστίν·&nbsp;&nbsp; ὁ δὲ φίλος τοῦ νυμφίου ὁ ἑστηκὼς καὶ ἀκούων αὐτοῦ χαρᾷ χαίρει διὰ τὴν φωνὴν τοῦ νυμφίου.&nbsp;&nbsp; αὕτη οὖν ἡ χαρὰ ἡ ἐμὴ πεπλήρωται.&nbsp;&nbsp;</span>
<span class="ver"><b>30</b></span> <span class="text">ἐκεῖνον δεῖ αὐξάνειν, ἐμὲ δὲ ἐλαττοῦσθαι.&nbsp;&nbsp;</span>
<span class="ver"><b>31</b></span> <span class="text">Ὁ ἄνωθεν ἐρχόμενος ἐπάνω πάντων ἐστίν·&nbsp;&nbsp; ὁ ὢν ἐκ τῆς γῆς ἐκ τῆς γῆς ἐστιν καὶ ἐκ τῆς γῆς λαλεῖ.&nbsp;&nbsp; ὁ ἐκ τοῦ οὐρανοῦ ἐρχόμενος ἐπάνω πάντων ἐστίν·&nbsp;&nbsp;</span>
<span class="ver"><b>32</b></span> <span class="text">ὃ ἑώρακεν καὶ ἤκουσεν τοῦτο μαρτυρεῖ, καὶ τὴν μαρτυρίαν αὐτοῦ οὐδεὶς λαμβάνει.&nbsp;&nbsp;</span>
<span class="ver"><b>33</b></span> <span class="text">ὁ λαβὼν αὐτοῦ τὴν μαρτυρίαν ἐσφράγισεν ὅτι ὁ θεὸς ἀληθής ἐστιν.&nbsp;&nbsp;</span>
<span class="ver"><b>34</b></span> <span class="text">ὃν γὰρ ἀπέστειλεν ὁ θεὸς τὰ ῥήματα τοῦ θεοῦ λαλεῖ, οὐ γὰρ ἐκ μέτρου δίδωσιν τὸ πνεῦμα.&nbsp;&nbsp;</span>
<span class="ver"><b>35</b></span> <span class="text">ὁ πατὴρ ἀγαπᾷ τὸν υἱὸν καὶ πάντα δέδωκεν ἐν τῇ χειρὶ αὐτοῦ.&nbsp;&nbsp;</span>
<span class="ver"><b>36</b></span> <span class="text">ὁ πιστεύων εἰς τὸν υἱὸν ἔχει ζωὴν αἰώνιον·&nbsp;&nbsp; ὁ δὲ ἀπειθῶν τῷ υἱῷ οὐκ ὄψεται ζωήν, ἀλλ᾽ ἡ ὀργὴ τοῦ θεοῦ μένει ἐπ᾽ αὐτόν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;4</div>
<span class="ver"><b>1</b></span> <span class="text">Ὡς οὖν ἔγνω ὁ κύριος ὅτι ἤκουσαν οἱ Φαρισαῖοι ὅτι Ἰησοῦς πλείονας μαθητὰς ποιεῖ καὶ βαπτίζει ἢ Ἰωάννης</span>
<span class="ver"><b>2</b></span> <span class="text">– καίτοιγε Ἰησοῦς αὐτὸς οὐκ ἐβάπτιζεν ἀλλ᾽ οἱ μαθηταὶ αὐτοῦ –</span>
<span class="ver"><b>3</b></span> <span class="text">ἀφῆκεν τὴν Ἰουδαίαν καὶ ἀπῆλθεν πάλιν εἰς τὴν Γαλιλαίαν.&nbsp;&nbsp;</span>
<span class="ver"><b>4</b></span> <span class="text">Ἔδει δὲ αὐτὸν διέρχεσθαι διὰ τῆς Σαμαρείας.&nbsp;&nbsp;</span>
<span class="ver"><b>5</b></span> <span class="text">Ἔρχεται οὖν εἰς πόλιν τῆς Σαμαρείας λεγομένην Συχὰρ πλησίον τοῦ χωρίου ὃ ἔδωκεν Ἰακὼβ τῷ Ἰωσὴφ τῷ υἱῷ αὐτοῦ·&nbsp;&nbsp;</span>
<span class="ver"><b>6</b></span> <span class="text">ἦν δὲ ἐκεῖ πηγὴ τοῦ Ἰακώβ.&nbsp;&nbsp; ὁ οὖν Ἰησοῦς κεκοπιακὼς ἐκ τῆς ὁδοιπορίας ἐκαθέζετο οὕτως ἐπὶ τῇ πηγῇ·&nbsp;&nbsp; ὥρα ἦν ὡς ἕκτη.&nbsp;&nbsp;</span>
<span class="ver"><b>7</b></span> <span class="text">Ἔρχεται γυνὴ ἐκ τῆς Σαμαρείας ἀντλῆσαι ὕδωρ.&nbsp;&nbsp; λέγει αὐτῇ ὁ Ἰησοῦς·&nbsp;&nbsp; δός μοι πεῖν·&nbsp;&nbsp;</span>
<span class="ver"><b>8</b></span> <span class="text">οἱ γὰρ μαθηταὶ αὐτοῦ ἀπεληλύθεισαν εἰς τὴν πόλιν ἵνα τροφὰς ἀγοράσωσιν.&nbsp;&nbsp;</span>
<span class="ver"><b>9</b></span> <span class="text">λέγει οὖν αὐτῷ ἡ γυνὴ ἡ Σαμαρεῖτις·&nbsp;&nbsp; πῶς σὺ Ἰουδαῖος ὢν παρ᾽ ἐμοῦ πεῖν αἰτεῖς γυναικὸς Σαμαρείτιδος οὔσης;&nbsp;&nbsp; οὐ γὰρ συνχρῶνται Ἰουδαῖοι Σαμαρείταις.&nbsp;&nbsp;</span>
<span class="ver"><b>10</b></span> <span class="text">ἀπεκρίθη Ἰησοῦς καὶ εἶπεν αὐτῇ·&nbsp;&nbsp; εἰ ᾔδεις τὴν δωρεὰν τοῦ θεοῦ καὶ τίς ἐστιν ὁ λέγων σοι·&nbsp;&nbsp; δός μοι πεῖν, σὺ ἂν ᾔτησας αὐτὸν καὶ ἔδωκεν ἄν σοι ὕδωρ ζῶν.&nbsp;&nbsp;</span>
<span class="ver"><b>11</b></span> <span class="text">Λέγει αὐτῷ ἡ γυνή·&nbsp;&nbsp; κύριε, οὔτε ἄντλημα ἔχεις καὶ τὸ φρέαρ ἐστὶν βαθύ·&nbsp;&nbsp; πόθεν οὖν ἔχεις τὸ ὕδωρ τὸ ζῶν;&nbsp;&nbsp;</span>
<span class="ver"><b>12</b></span> <span class="text">μὴ σὺ μείζων εἶ τοῦ πατρὸς ἡμῶν Ἰακώβ, ὃς ἔδωκεν ἡμῖν τὸ φρέαρ καὶ αὐτὸς ἐξ αὐτοῦ ἔπιεν καὶ οἱ υἱοὶ αὐτοῦ καὶ τὰ θρέμματα αὐτοῦ;&nbsp;&nbsp;</span>
<span class="ver"><b>13</b></span> <span class="text">ἀπεκρίθη Ἰησοῦς καὶ εἶπεν αὐτῇ·&nbsp;&nbsp; πᾶς ὁ πίνων ἐκ τοῦ ὕδατος τούτου διψήσει πάλιν·&nbsp;&nbsp;</span>
<span class="ver"><b>14</b></span> <span class="text">ὃς δ᾽ ἂν πίῃ ἐκ τοῦ ὕδατος οὗ ἐγὼ δώσω αὐτῷ, οὐ μὴ διψήσει εἰς τὸν αἰῶνα, ἀλλὰ τὸ ὕδωρ ὃ δώσω αὐτῷ γενήσεται ἐν αὐτῷ πηγὴ ὕδατος ἁλλομένου εἰς ζωὴν αἰώνιον.&nbsp;&nbsp;</span>
<span class="ver"><b>15</b></span> <span class="text">Λέγει πρὸς αὐτὸν ἡ γυνή·&nbsp;&nbsp; κύριε, δός μοι τοῦτο τὸ ὕδωρ, ἵνα μὴ διψῶ μηδὲ διέρχωμαι ἐνθάδε ἀντλεῖν.&nbsp;&nbsp;</span>
<span class="ver"><b>16</b></span> <span class="text">λέγει αὐτῇ·&nbsp;&nbsp; ὕπαγε φώνησον τὸν ἄνδρα σου καὶ ἐλθὲ ἐνθάδε.&nbsp;&nbsp;</span>
<span class="ver"><b>17</b></span> <span class="text">ἀπεκρίθη ἡ γυνὴ καὶ εἶπεν αὐτῷ·&nbsp;&nbsp; οὐκ ἔχω ἄνδρα.&nbsp;&nbsp; λέγει αὐτῇ ὁ Ἰησοῦς·&nbsp;&nbsp; καλῶς εἶπας ὅτι ἄνδρα οὐκ ἔχω·&nbsp;&nbsp;</span>
<span class="ver"><b>18</b></span> <span class="text">πέντε γὰρ ἄνδρας ἔσχες καὶ νῦν ὃν ἔχεις οὐκ ἔστιν σου ἀνήρ·&nbsp;&nbsp; τοῦτο ἀληθὲς εἴρηκας.&nbsp;&nbsp;</span>
<span class="ver"><b>19</b></span> <span class="text">Λέγει αὐτῷ ἡ γυνή·&nbsp;&nbsp; κύριε, θεωρῶ ὅτι προφήτης εἶ σύ.&nbsp;&nbsp;</span>
<span class="ver"><b>20</b></span> <span class="text">οἱ πατέρες ἡμῶν ἐν τῷ ὄρει τούτῳ προσεκύνησαν·&nbsp;&nbsp; καὶ ὑμεῖς λέγετε ὅτι ἐν Ἱεροσολύμοις ἐστὶν ὁ τόπος ὅπου προσκυνεῖν δεῖ.&nbsp;&nbsp;</span>
<span class="ver"><b>21</b></span> <span class="text">λέγει αὐτῇ ὁ Ἰησοῦς·&nbsp;&nbsp; πίστευέ μοι, γύναι, ὅτι ἔρχεται ὥρα ὅτε οὔτε ἐν τῷ ὄρει τούτῳ οὔτε ἐν Ἱεροσολύμοις προσκυνήσετε τῷ πατρί.&nbsp;&nbsp;</span>
<span class="ver"><b>22</b></span> <span class="text">ὑμεῖς προσκυνεῖτε ὃ οὐκ οἴδατε·&nbsp;&nbsp; ἡμεῖς προσκυνοῦμεν ὃ οἴδαμεν, ὅτι ἡ σωτηρία ἐκ τῶν Ἰουδαίων ἐστίν.&nbsp;&nbsp;</span>
<span class="ver"><b>23</b></span> <span class="text">ἀλλὰ ἔρχεται ὥρα καὶ νῦν ἐστιν, ὅτε οἱ ἀληθινοὶ προσκυνηταὶ προσκυνήσουσιν τῷ πατρὶ ἐν πνεύματι καὶ ἀληθείᾳ·&nbsp;&nbsp; καὶ γὰρ ὁ πατὴρ τοιούτους ζητεῖ τοὺς προσκυνοῦντας αὐτόν.&nbsp;&nbsp;</span>
<span class="ver"><b>24</b></span> <span class="text">πνεῦμα ὁ θεός, καὶ τοὺς προσκυνοῦντας αὐτὸν ἐν πνεύματι καὶ ἀληθείᾳ δεῖ προσκυνεῖν.&nbsp;&nbsp;</span>
<span class="ver"><b>25</b></span> <span class="text">Λέγει αὐτῷ ἡ γυνή·&nbsp;&nbsp; οἶδα ὅτι Μεσσίας ἔρχεται ὁ λεγόμενος χριστός·&nbsp;&nbsp; ὅταν ἔλθῃ ἐκεῖνος, ἀναγγελεῖ ἡμῖν ἅπαντα.&nbsp;&nbsp;</span>
<span class="ver"><b>26</b></span> <span class="text">λέγει αὐτῇ ὁ Ἰησοῦς·&nbsp;&nbsp; ἐγώ εἰμι, ὁ λαλῶν σοι.&nbsp;&nbsp;</span>
<span class="ver"><b>27</b></span> <span class="text">Καὶ ἐπὶ τούτῳ ἦλθον οἱ μαθηταὶ αὐτοῦ καὶ ἐθαύμαζον ὅτι μετὰ γυναικὸς ἐλάλει·&nbsp;&nbsp; οὐδεὶς μέντοι εἶπεν·&nbsp;&nbsp; τί ζητεῖς ἢ τί λαλεῖς μετ᾽ αὐτῆς;&nbsp;&nbsp;</span>
<span class="ver"><b>28</b></span> <span class="text">ἀφῆκεν οὖν τὴν ὑδρίαν αὐτῆς ἡ γυνὴ καὶ ἀπῆλθεν εἰς τὴν πόλιν καὶ λέγει τοῖς ἀνθρώποις·&nbsp;&nbsp;</span>
<span class="ver"><b>29</b></span> <span class="text">δεῦτε ἴδετε ἄνθρωπον ὃς εἶπέν μοι πάντα ὅσα ἐποίησα, μήτι οὗτός ἐστιν ὁ χριστός;&nbsp;&nbsp;</span>
<span class="ver"><b>30</b></span> <span class="text">ἐξῆλθον ἐκ τῆς πόλεως καὶ ἤρχοντο πρὸς αὐτόν.&nbsp;&nbsp;</span>
<span class="ver"><b>31</b></span> <span class="text">Ἐν τῷ μεταξὺ ἠρώτων αὐτὸν οἱ μαθηταὶ λέγοντες·&nbsp;&nbsp; ῥαββεί, φάγε.&nbsp;&nbsp;</span>
<span class="ver"><b>32</b></span> <span class="text">ὁ δὲ εἶπεν αὐτοῖς·&nbsp;&nbsp; ἐγὼ βρῶσιν ἔχω φαγεῖν ἣν ὑμεῖς οὐκ οἴδατε.&nbsp;&nbsp;</span>
<span class="ver"><b>33</b></span> <span class="text">ἔλεγον οὖν οἱ μαθηταὶ πρὸς ἀλλήλους·&nbsp;&nbsp; μή τις ἤνεγκεν αὐτῷ φαγεῖν;&nbsp;&nbsp;</span>
<span class="ver"><b>34</b></span> <span class="text">λέγει αὐτοῖς ὁ Ἰησοῦς·&nbsp;&nbsp; ἐμὸν βρῶμά ἐστιν ἵνα ποιήσω τὸ θέλημα τοῦ πέμψαντός με καὶ τελειώσω αὐτοῦ τὸ ἔργον.&nbsp;&nbsp;</span>
<span class="ver"><b>35</b></span> <span class="text">οὐχ ὑμεῖς λέγετε ὅτι ἔτι τετράμηνός ἐστιν καὶ ὁ θερισμὸς ἔρχεται;&nbsp;&nbsp; ἰδοὺ λέγω ὑμῖν, ἐπάρατε τοὺς ὀφθαλμοὺς ὑμῶν καὶ θεάσασθε τὰς χώρας ὅτι λευκαί εἰσιν πρὸς θερισμόν.&nbsp;&nbsp; ἤδη</span>
<span class="ver"><b>36</b></span> <span class="text">ὁ θερίζων μισθὸν λαμβάνει καὶ συνάγει καρπὸν εἰς ζωὴν αἰώνιον, ἵνα ὁ σπείρων ὁμοῦ χαίρῃ καὶ ὁ θερίζων.&nbsp;&nbsp;</span>
<span class="ver"><b>37</b></span> <span class="text">ἐν γὰρ τούτῳ ὁ λόγος ἐστὶν ἀληθινὸς ὅτι ἄλλος ἐστὶν ὁ σπείρων καὶ ἄλλος ὁ θερίζων.&nbsp;&nbsp;</span>
<span class="ver"><b>38</b></span> <span class="text">ἐγὼ ἀπέστειλα ὑμᾶς θερίζειν ὃ οὐχ ὑμεῖς κεκοπιάκατε·&nbsp;&nbsp; ἄλλοι κεκοπιάκασιν καὶ ὑμεῖς εἰς τὸν κόπον αὐτῶν εἰσεληλύθατε.&nbsp;&nbsp;</span>
<span class="ver"><b>39</b></span> <span class="text">Ἐκ δὲ τῆς πόλεως ἐκείνης πολλοὶ ἐπίστευσαν εἰς αὐτὸν τῶν Σαμαρειτῶν διὰ τὸν λόγον τῆς γυναικὸς μαρτυρούσης ὅτι εἶπέν μοι πάντα ἃ ἐποίησα.&nbsp;&nbsp;</span>
<span class="ver"><b>40</b></span> <span class="text">ὡς οὖν ἦλθον πρὸς αὐτὸν οἱ Σαμαρεῖται, ἠρώτων αὐτὸν μεῖναι παρ᾽ αὐτοῖς·&nbsp;&nbsp; καὶ ἔμεινεν ἐκεῖ δύο ἡμέρας.&nbsp;&nbsp;</span>
<span class="ver"><b>41</b></span> <span class="text">καὶ πολλῷ πλείους ἐπίστευσαν διὰ τὸν λόγον αὐτοῦ,</span>
<span class="ver"><b>42</b></span> <span class="text">τῇ τε γυναικὶ ἔλεγον ὅτι οὐκέτι διὰ τὴν σὴν λαλιὰν πιστεύομεν, αὐτοὶ γὰρ ἀκηκόαμεν καὶ οἴδαμεν ὅτι οὗτός ἐστιν ἀληθῶς ὁ σωτὴρ τοῦ κόσμου.&nbsp;&nbsp;</span>
<span class="ver"><b>43</b></span> <span class="text">Μετὰ δὲ τὰς δύο ἡμέρας ἐξῆλθεν ἐκεῖθεν εἰς τὴν Γαλιλαίαν·&nbsp;&nbsp;</span>
<span class="ver"><b>44</b></span> <span class="text">αὐτὸς γὰρ Ἰησοῦς ἐμαρτύρησεν ὅτι προφήτης ἐν τῇ ἰδίᾳ πατρίδι τιμὴν οὐκ ἔχει.&nbsp;&nbsp;</span>
<span class="ver"><b>45</b></span> <span class="text">ὅτε οὖν ἦλθεν εἰς τὴν Γαλιλαίαν, ἐδέξαντο αὐτὸν οἱ Γαλιλαῖοι πάντα ἑωρακότες ὅσα ἐποίησεν ἐν Ἱεροσολύμοις ἐν τῇ ἑορτῇ, καὶ αὐτοὶ γὰρ ἦλθον εἰς τὴν ἑορτήν.&nbsp;&nbsp;</span>
<span class="ver"><b>46</b></span> <span class="text">Ἦλθεν οὖν πάλιν εἰς τὴν Κανὰ τῆς Γαλιλαίας, ὅπου ἐποίησεν τὸ ὕδωρ οἶνον.&nbsp;&nbsp; Καὶ ἦν τις βασιλικὸς οὗ ὁ υἱὸς ἠσθένει ἐν Καφαρναούμ.&nbsp;&nbsp;</span>
<span class="ver"><b>47</b></span> <span class="text">οὗτος ἀκούσας ὅτι Ἰησοῦς ἥκει ἐκ τῆς Ἰουδαίας εἰς τὴν Γαλιλαίαν ἀπῆλθεν πρὸς αὐτὸν καὶ ἠρώτα ἵνα καταβῇ καὶ ἰάσηται αὐτοῦ τὸν υἱόν, ἤμελλεν γὰρ ἀποθνῄσκειν.&nbsp;&nbsp;</span>
<span class="ver"><b>48</b></span> <span class="text">εἶπεν οὖν ὁ Ἰησοῦς πρὸς αὐτόν·&nbsp;&nbsp; ἐὰν μὴ σημεῖα καὶ τέρατα ἴδητε, οὐ μὴ πιστεύσητε.&nbsp;&nbsp;</span>
<span class="ver"><b>49</b></span> <span class="text">λέγει πρὸς αὐτὸν ὁ βασιλικός·&nbsp;&nbsp; κύριε, κατάβηθι πρὶν ἀποθανεῖν τὸ παιδίον μου.&nbsp;&nbsp;</span>
<span class="ver"><b>50</b></span> <span class="text">λέγει αὐτῷ ὁ Ἰησοῦς·&nbsp;&nbsp; πορεύου, ὁ υἱός σου ζῇ.&nbsp;&nbsp; Ἐπίστευσεν ὁ ἄνθρωπος τῷ λόγῳ ὃν εἶπεν αὐτῷ ὁ Ἰησοῦς καὶ ἐπορεύετο.&nbsp;&nbsp;</span>
<span class="ver"><b>51</b></span> <span class="text">ἤδη δὲ αὐτοῦ καταβαίνοντος οἱ δοῦλοι αὐτοῦ ὑπήντησαν αὐτῷ καὶ ἀπήγγειλαν λέγοντες ὅτι ὁ παῖς αὐτοῦ ζῇ.&nbsp;&nbsp;</span>
<span class="ver"><b>52</b></span> <span class="text">ἐπύθετο οὖν τὴν ὥραν παρ᾽ αὐτῶν ἐν ᾗ κομψότερον ἔσχεν·&nbsp;&nbsp; εἶπον οὖν αὐτῷ ὅτι ἐχθὲς ὥραν ἑβδόμην ἀφῆκεν αὐτὸν ὁ πυρετός.&nbsp;&nbsp;</span>
<span class="ver"><b>53</b></span> <span class="text">ἔγνω οὖν ὁ πατὴρ ὅτι ἐκείνῃ τῇ ὥρᾳ ἐν ᾗ εἶπεν αὐτῷ ὁ Ἰησοῦς·&nbsp;&nbsp; ὁ υἱός σου ζῇ, καὶ ἐπίστευσεν αὐτὸς καὶ ἡ οἰκία αὐτοῦ ὅλη.&nbsp;&nbsp;</span>
<span class="ver"><b>54</b></span> <span class="text">Τοῦτο δὲ πάλιν δεύτερον σημεῖον ἐποίησεν ὁ Ἰησοῦς ἐλθὼν ἐκ τῆς Ἰουδαίας εἰς τὴν Γαλιλαίαν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;5</div>
<span class="ver"><b>1</b></span> <span class="text">Μετὰ ταῦτα ἦν ἑορτὴ τῶν Ἰουδαίων καὶ ἀνέβη Ἰησοῦς εἰς Ἱεροσόλυμα.&nbsp;&nbsp;</span>
<span class="ver"><b>2</b></span> <span class="text">Ἔστιν δὲ ἐν τοῖς Ἱεροσολύμοις ἐπὶ τῇ προβατικῇ κολυμβήθρα ἡ ἐπιλεγομένη Ἑβραϊστὶ Βηθζαθὰ πέντε στοὰς ἔχουσα.&nbsp;&nbsp;</span>
<span class="ver"><b>3</b></span> <span class="text">ἐν ταύταις κατέκειτο πλῆθος τῶν ἀσθενούντων, τυφλῶν, χωλῶν, ξηρῶν.&nbsp;&nbsp;</span>
<span class="ver"><b>4</b></span> <span class="text"></span>
<span class="ver"><b>5</b></span> <span class="text">ἦν δέ τις ἄνθρωπος ἐκεῖ τριάκοντα ὀκτὼ ἔτη ἔχων ἐν τῇ ἀσθενείᾳ αὐτοῦ·&nbsp;&nbsp;</span>
<span class="ver"><b>6</b></span> <span class="text">τοῦτον ἰδὼν ὁ Ἰησοῦς κατακείμενον καὶ γνοὺς ὅτι πολὺν ἤδη χρόνον ἔχει, λέγει αὐτῷ·&nbsp;&nbsp; θέλεις ὑγιὴς γενέσθαι;&nbsp;&nbsp;</span>
<span class="ver"><b>7</b></span> <span class="text">ἀπεκρίθη αὐτῷ ὁ ἀσθενῶν·&nbsp;&nbsp; κύριε, ἄνθρωπον οὐκ ἔχω ἵνα ὅταν ταραχθῇ τὸ ὕδωρ βάλῃ με εἰς τὴν κολυμβήθραν·&nbsp;&nbsp; ἐν ᾧ δὲ ἔρχομαι ἐγώ, ἄλλος πρὸ ἐμοῦ καταβαίνει.&nbsp;&nbsp;</span>
<span class="ver"><b>8</b></span> <span class="text">λέγει αὐτῷ ὁ Ἰησοῦς·&nbsp;&nbsp; ἔγειρε ἆρον τὸν κράβαττόν σου καὶ περιπάτει.&nbsp;&nbsp;</span>
<span class="ver"><b>9</b></span> <span class="text">καὶ εὐθέως ἐγένετο ὑγιὴς ὁ ἄνθρωπος καὶ ἦρεν τὸν κράβαττον αὐτοῦ καὶ περιεπάτει.&nbsp;&nbsp; Ἦν δὲ σάββατον ἐν ἐκείνῃ τῇ ἡμέρᾳ.&nbsp;&nbsp;</span>
<span class="ver"><b>10</b></span> <span class="text">ἔλεγον οὖν οἱ Ἰουδαῖοι τῷ τεθεραπευμένῳ·&nbsp;&nbsp; σάββατόν ἐστιν, καὶ οὐκ ἔξεστίν σοι ἆραι τὸν κράβαττόν σου.&nbsp;&nbsp;</span>
<span class="ver"><b>11</b></span> <span class="text">ὁ δὲ ἀπεκρίθη αὐτοῖς·&nbsp;&nbsp; ὁ ποιήσας με ὑγιῆ ἐκεῖνός μοι εἶπεν·&nbsp;&nbsp; ἆρον τὸν κράβαττόν σου καὶ περιπάτει.&nbsp;&nbsp;</span>
<span class="ver"><b>12</b></span> <span class="text">ἠρώτησαν αὐτόν·&nbsp;&nbsp; τίς ἐστιν ὁ ἄνθρωπος ὁ εἰπών σοι·&nbsp;&nbsp; ἆρον καὶ περιπάτει;&nbsp;&nbsp;</span>
<span class="ver"><b>13</b></span> <span class="text">ὁ δὲ ἰαθεὶς οὐκ ᾔδει τίς ἐστιν, ὁ γὰρ Ἰησοῦς ἐξένευσεν ὄχλου ὄντος ἐν τῷ τόπῳ.&nbsp;&nbsp;</span>
<span class="ver"><b>14</b></span> <span class="text">μετὰ ταῦτα εὑρίσκει αὐτὸν ὁ Ἰησοῦς ἐν τῷ ἱερῷ καὶ εἶπεν αὐτῷ·&nbsp;&nbsp; ἴδε ὑγιὴς γέγονας, μηκέτι ἁμάρτανε, ἵνα μὴ χεῖρόν σοί τι γένηται.&nbsp;&nbsp;</span>
<span class="ver"><b>15</b></span> <span class="text">ἀπῆλθεν ὁ ἄνθρωπος καὶ ἀνήγγειλεν τοῖς Ἰουδαίοις ὅτι Ἰησοῦς ἐστιν ὁ ποιήσας αὐτὸν ὑγιῆ.&nbsp;&nbsp;</span>
<span class="ver"><b>16</b></span> <span class="text">καὶ διὰ τοῦτο ἐδίωκον οἱ Ἰουδαῖοι τὸν Ἰησοῦν, ὅτι ταῦτα ἐποίει ἐν σαββάτῳ.&nbsp;&nbsp;</span>
<span class="ver"><b>17</b></span> <span class="text">Ὁ δὲ ἀπεκρίνατο αὐτοῖς·&nbsp;&nbsp; ὁ πατήρ μου ἕως ἄρτι ἐργάζεται κἀγὼ ἐργάζομαι·&nbsp;&nbsp;</span>
<span class="ver"><b>18</b></span> <span class="text">διὰ τοῦτο οὖν μᾶλλον ἐζήτουν αὐτὸν οἱ Ἰουδαῖοι ἀποκτεῖναι, ὅτι οὐ μόνον ἔλυεν τὸ σάββατον, ἀλλὰ καὶ πατέρα ἴδιον ἔλεγεν τὸν θεὸν ἴσον ἑαυτὸν ποιῶν τῷ θεῷ.&nbsp;&nbsp;</span>
<span class="ver"><b>19</b></span> <span class="text">Ἀπεκρίνατο οὖν ὁ Ἰησοῦς καὶ ἔλεγεν αὐτοῖς·&nbsp;&nbsp; ἀμὴν ἀμὴν λέγω ὑμῖν, οὐ δύναται ὁ υἱὸς ποιεῖν ἀφ᾽ ἑαυτοῦ οὐδὲν ἐὰν μή τι βλέπῃ τὸν πατέρα ποιοῦντα·&nbsp;&nbsp; ἃ γὰρ ἂν ἐκεῖνος ποιῇ, ταῦτα καὶ ὁ υἱὸς ὁμοίως ποιεῖ.&nbsp;&nbsp;</span>
<span class="ver"><b>20</b></span> <span class="text">ὁ γὰρ πατὴρ φιλεῖ τὸν υἱὸν καὶ πάντα δείκνυσιν αὐτῷ ἃ αὐτὸς ποιεῖ, καὶ μείζονα τούτων δείξει αὐτῷ ἔργα, ἵνα ὑμεῖς θαυμάζητε.&nbsp;&nbsp;</span>
<span class="ver"><b>21</b></span> <span class="text">ὥσπερ γὰρ ὁ πατὴρ ἐγείρει τοὺς νεκροὺς καὶ ζῳοποιεῖ, οὕτως καὶ ὁ υἱὸς οὓς θέλει ζῳοποιεῖ.&nbsp;&nbsp;</span>
<span class="ver"><b>22</b></span> <span class="text">οὐδὲ γὰρ ὁ πατὴρ κρίνει οὐδένα, ἀλλὰ τὴν κρίσιν πᾶσαν δέδωκεν τῷ υἱῷ,</span>
<span class="ver"><b>23</b></span> <span class="text">ἵνα πάντες τιμῶσιν τὸν υἱὸν καθὼς τιμῶσιν τὸν πατέρα.&nbsp;&nbsp; ὁ μὴ τιμῶν τὸν υἱὸν οὐ τιμᾷ τὸν πατέρα τὸν πέμψαντα αὐτόν.&nbsp;&nbsp;</span>
<span class="ver"><b>24</b></span> <span class="text">Ἀμὴν ἀμὴν λέγω ὑμῖν ὅτι ὁ τὸν λόγον μου ἀκούων καὶ πιστεύων τῷ πέμψαντί με ἔχει ζωὴν αἰώνιον καὶ εἰς κρίσιν οὐκ ἔρχεται, ἀλλὰ μεταβέβηκεν ἐκ τοῦ θανάτου εἰς τὴν ζωήν.&nbsp;&nbsp;</span>
<span class="ver"><b>25</b></span> <span class="text">ἀμὴν ἀμὴν λέγω ὑμῖν ὅτι ἔρχεται ὥρα καὶ νῦν ἐστιν ὅτε οἱ νεκροὶ ἀκούσουσιν τῆς φωνῆς τοῦ υἱοῦ τοῦ θεοῦ καὶ οἱ ἀκούσαντες ζήσουσιν.&nbsp;&nbsp;</span>
<span class="ver"><b>26</b></span> <span class="text">ὥσπερ γὰρ ὁ πατὴρ ἔχει ζωὴν ἐν ἑαυτῷ, οὕτως καὶ τῷ υἱῷ ἔδωκεν ζωὴν ἔχειν ἐν ἑαυτῷ.&nbsp;&nbsp;</span>
<span class="ver"><b>27</b></span> <span class="text">καὶ ἐξουσίαν ἔδωκεν αὐτῷ κρίσιν ποιεῖν, ὅτι υἱὸς ἀνθρώπου ἐστίν.&nbsp;&nbsp;</span>
<span class="ver"><b>28</b></span> <span class="text">μὴ θαυμάζετε τοῦτο, ὅτι ἔρχεται ὥρα ἐν ᾗ πάντες οἱ ἐν τοῖς μνημείοις ἀκούσουσιν τῆς φωνῆς αὐτοῦ</span>
<span class="ver"><b>29</b></span> <span class="text">καὶ ἐκπορεύσονται οἱ τὰ ἀγαθὰ ποιήσαντες εἰς ἀνάστασιν ζωῆς, οἱ δὲ τὰ φαῦλα πράξαντες εἰς ἀνάστασιν κρίσεως.&nbsp;&nbsp;</span>
<span class="ver"><b>30</b></span> <span class="text">Οὐ δύναμαι ἐγὼ ποιεῖν ἀπ᾽ ἐμαυτοῦ οὐδέν·&nbsp;&nbsp; καθὼς ἀκούω κρίνω, καὶ ἡ κρίσις ἡ ἐμὴ δικαία ἐστίν, ὅτι οὐ ζητῶ τὸ θέλημα τὸ ἐμὸν ἀλλὰ τὸ θέλημα τοῦ πέμψαντός με.&nbsp;&nbsp;</span>
<span class="ver"><b>31</b></span> <span class="text">Ἐὰν ἐγὼ μαρτυρῶ περὶ ἐμαυτοῦ, ἡ μαρτυρία μου οὐκ ἔστιν ἀληθής·&nbsp;&nbsp;</span>
<span class="ver"><b>32</b></span> <span class="text">ἄλλος ἐστὶν ὁ μαρτυρῶν περὶ ἐμοῦ, καὶ οἶδα ὅτι ἀληθής ἐστιν ἡ μαρτυρία ἣν μαρτυρεῖ περὶ ἐμοῦ.&nbsp;&nbsp;</span>
<span class="ver"><b>33</b></span> <span class="text">ὑμεῖς ἀπεστάλκατε πρὸς Ἰωάννην, καὶ μεμαρτύρηκεν τῇ ἀληθείᾳ·&nbsp;&nbsp;</span>
<span class="ver"><b>34</b></span> <span class="text">ἐγὼ δὲ οὐ παρὰ ἀνθρώπου τὴν μαρτυρίαν λαμβάνω, ἀλλὰ ταῦτα λέγω ἵνα ὑμεῖς σωθῆτε.&nbsp;&nbsp;</span>
<span class="ver"><b>35</b></span> <span class="text">ἐκεῖνος ἦν ὁ λύχνος ὁ καιόμενος καὶ φαίνων, ὑμεῖς δὲ ἠθελήσατε ἀγαλλιαθῆναι πρὸς ὥραν ἐν τῷ φωτὶ αὐτοῦ.&nbsp;&nbsp;</span>
<span class="ver"><b>36</b></span> <span class="text">Ἐγὼ δὲ ἔχω τὴν μαρτυρίαν μείζω τοῦ Ἰωάννου·&nbsp;&nbsp; τὰ γὰρ ἔργα ἃ δέδωκέν μοι ὁ πατὴρ ἵνα τελειώσω αὐτά, αὐτὰ τὰ ἔργα ἃ ποιῶ μαρτυρεῖ περὶ ἐμοῦ ὅτι ὁ πατήρ με ἀπέσταλκεν.&nbsp;&nbsp;</span>
<span class="ver"><b>37</b></span> <span class="text">καὶ ὁ πέμψας με πατὴρ ἐκεῖνος μεμαρτύρηκεν περὶ ἐμοῦ.&nbsp;&nbsp; οὔτε φωνὴν αὐτοῦ πώποτε ἀκηκόατε οὔτε εἶδος αὐτοῦ ἑωράκατε,</span>
<span class="ver"><b>38</b></span> <span class="text">καὶ τὸν λόγον αὐτοῦ οὐκ ἔχετε ἐν ὑμῖν μένοντα, ὅτι ὃν ἀπέστειλεν ἐκεῖνος, τούτῳ ὑμεῖς οὐ πιστεύετε.&nbsp;&nbsp;</span>
<span class="ver"><b>39</b></span> <span class="text">ἐραυνᾶτε τὰς γραφάς, ὅτι ὑμεῖς δοκεῖτε ἐν αὐταῖς ζωὴν αἰώνιον ἔχειν·&nbsp;&nbsp; καὶ ἐκεῖναί εἰσιν αἱ μαρτυροῦσαι περὶ ἐμοῦ·&nbsp;&nbsp;</span>
<span class="ver"><b>40</b></span> <span class="text">καὶ οὐ θέλετε ἐλθεῖν πρός με ἵνα ζωὴν ἔχητε.&nbsp;&nbsp;</span>
<span class="ver"><b>41</b></span> <span class="text">Δόξαν παρὰ ἀνθρώπων οὐ λαμβάνω,</span>
<span class="ver"><b>42</b></span> <span class="text">ἀλλὰ ἔγνωκα ὑμᾶς ὅτι τὴν ἀγάπην τοῦ θεοῦ οὐκ ἔχετε ἐν ἑαυτοῖς.&nbsp;&nbsp;</span>
<span class="ver"><b>43</b></span> <span class="text">ἐγὼ ἐλήλυθα ἐν τῷ ὀνόματι τοῦ πατρός μου, καὶ οὐ λαμβάνετέ με·&nbsp;&nbsp; ἐὰν ἄλλος ἔλθῃ ἐν τῷ ὀνόματι τῷ ἰδίῳ, ἐκεῖνον λήμψεσθε.&nbsp;&nbsp;</span>
<span class="ver"><b>44</b></span> <span class="text">πῶς δύνασθε ὑμεῖς πιστεῦσαι δόξαν παρὰ ἀλλήλων λαμβάνοντες, καὶ τὴν δόξαν τὴν παρὰ τοῦ μόνου θεοῦ οὐ ζητεῖτε;&nbsp;&nbsp;</span>
<span class="ver"><b>45</b></span> <span class="text">Μὴ δοκεῖτε ὅτι ἐγὼ κατηγορήσω ὑμῶν πρὸς τὸν πατέρα·&nbsp;&nbsp; ἔστιν ὁ κατηγορῶν ὑμῶν Μωϋσῆς, εἰς ὃν ὑμεῖς ἠλπίκατε.&nbsp;&nbsp;</span>
<span class="ver"><b>46</b></span> <span class="text">εἰ γὰρ ἐπιστεύετε Μωϋσεῖ, ἐπιστεύετε ἂν ἐμοί·&nbsp;&nbsp; περὶ γὰρ ἐμοῦ ἐκεῖνος ἔγραψεν.&nbsp;&nbsp;</span>
<span class="ver"><b>47</b></span> <span class="text">εἰ δὲ τοῖς ἐκείνου γράμμασιν οὐ πιστεύετε, πῶς τοῖς ἐμοῖς ῥήμασιν πιστεύσετε;&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;6</div>
<span class="ver"><b>1</b></span> <span class="text">Μετὰ ταῦτα ἀπῆλθεν ὁ Ἰησοῦς πέραν τῆς θαλάσσης τῆς Γαλιλαίας τῆς Τιβεριάδος.&nbsp;&nbsp;</span>
<span class="ver"><b>2</b></span> <span class="text">ἠκολούθει δὲ αὐτῷ ὄχλος πολύς, ὅτι ἐθεώρουν τὰ σημεῖα ἃ ἐποίει ἐπὶ τῶν ἀσθενούντων.&nbsp;&nbsp;</span>
<span class="ver"><b>3</b></span> <span class="text">ἀνῆλθεν δὲ εἰς τὸ ὄρος Ἰησοῦς καὶ ἐκεῖ ἐκάθητο μετὰ τῶν μαθητῶν αὐτοῦ.&nbsp;&nbsp;</span>
<span class="ver"><b>4</b></span> <span class="text">ἦν δὲ ἐγγὺς τὸ πάσχα, ἡ ἑορτὴ τῶν Ἰουδαίων.&nbsp;&nbsp;</span>
<span class="ver"><b>5</b></span> <span class="text">Ἐπάρας οὖν τοὺς ὀφθαλμοὺς ὁ Ἰησοῦς καὶ θεασάμενος ὅτι πολὺς ὄχλος ἔρχεται πρὸς αὐτὸν λέγει πρὸς Φίλιππον·&nbsp;&nbsp; πόθεν ἀγοράσωμεν ἄρτους ἵνα φάγωσιν οὗτοι;&nbsp;&nbsp;</span>
<span class="ver"><b>6</b></span> <span class="text">τοῦτο δὲ ἔλεγεν πειράζων αὐτόν·&nbsp;&nbsp; αὐτὸς γὰρ ᾔδει τί ἔμελλεν ποιεῖν.&nbsp;&nbsp;</span>
<span class="ver"><b>7</b></span> <span class="text">ἀπεκρίθη αὐτῷ Φίλιππος·&nbsp;&nbsp; διακοσίων δηναρίων ἄρτοι οὐκ ἀρκοῦσιν αὐτοῖς ἵνα ἕκαστος βραχύ τι λάβῃ.&nbsp;&nbsp;</span>
<span class="ver"><b>8</b></span> <span class="text">λέγει αὐτῷ εἷς ἐκ τῶν μαθητῶν αὐτοῦ, Ἀνδρέας ὁ ἀδελφὸς Σίμωνος Πέτρου·&nbsp;&nbsp;</span>
<span class="ver"><b>9</b></span> <span class="text">ἔστιν παιδάριον ὧδε ὃς ἔχει πέντε ἄρτους κριθίνους καὶ δύο ὀψάρια·&nbsp;&nbsp; ἀλλὰ ταῦτα τί ἐστιν εἰς τοσούτους;&nbsp;&nbsp;</span>
<span class="ver"><b>10</b></span> <span class="text">εἶπεν ὁ Ἰησοῦς·&nbsp;&nbsp; ποιήσατε τοὺς ἀνθρώπους ἀναπεσεῖν.&nbsp;&nbsp; ἦν δὲ χόρτος πολὺς ἐν τῷ τόπῳ.&nbsp;&nbsp; ἀνέπεσαν οὖν οἱ ἄνδρες τὸν ἀριθμὸν ὡς πεντακισχίλιοι.&nbsp;&nbsp;</span>
<span class="ver"><b>11</b></span> <span class="text">ἔλαβεν οὖν τοὺς ἄρτους ὁ Ἰησοῦς καὶ εὐχαριστήσας διέδωκεν τοῖς ἀνακειμένοις ὁμοίως καὶ ἐκ τῶν ὀψαρίων ὅσον ἤθελον.&nbsp;&nbsp;</span>
<span class="ver"><b>12</b></span> <span class="text">ὡς δὲ ἐνεπλήσθησαν, λέγει τοῖς μαθηταῖς αὐτοῦ·&nbsp;&nbsp; συναγάγετε τὰ περισσεύσαντα κλάσματα, ἵνα μή τι ἀπόληται.&nbsp;&nbsp;</span>
<span class="ver"><b>13</b></span> <span class="text">συνήγαγον οὖν καὶ ἐγέμισαν δώδεκα κοφίνους κλασμάτων ἐκ τῶν πέντε ἄρτων τῶν κριθίνων ἃ ἐπερίσσευσαν τοῖς βεβρωκόσιν.&nbsp;&nbsp;</span>
<span class="ver"><b>14</b></span> <span class="text">Οἱ οὖν ἄνθρωποι ἰδόντες ὃ ἐποίησεν σημεῖον ἔλεγον ὅτι οὗτός ἐστιν ἀληθῶς ὁ προφήτης ὁ ἐρχόμενος εἰς τὸν κόσμον.&nbsp;&nbsp;</span>
<span class="ver"><b>15</b></span> <span class="text">Ἰησοῦς οὖν γνοὺς ὅτι μέλλουσιν ἔρχεσθαι καὶ ἁρπάζειν αὐτὸν ἵνα ποιήσωσιν βασιλέα, ἀνεχώρησεν πάλιν εἰς τὸ ὄρος αὐτὸς μόνος.&nbsp;&nbsp;</span>
<span class="ver"><b>16</b></span> <span class="text">Ὡς δὲ ὀψία ἐγένετο κατέβησαν οἱ μαθηταὶ αὐτοῦ ἐπὶ τὴν θάλασσαν</span>
<span class="ver"><b>17</b></span> <span class="text">καὶ ἐμβάντες εἰς πλοῖον ἤρχοντο πέραν τῆς θαλάσσης εἰς Καφαρναούμ.&nbsp;&nbsp; καὶ σκοτία ἤδη ἐγεγόνει καὶ οὔπω ἐληλύθει πρὸς αὐτοὺς ὁ Ἰησοῦς,</span>
<span class="ver"><b>18</b></span> <span class="text">ἥ τε θάλασσα ἀνέμου μεγάλου πνέοντος διηγείρετο.&nbsp;&nbsp;</span>
<span class="ver"><b>19</b></span> <span class="text">ἐληλακότες οὖν ὡς σταδίους εἴκοσι πέντε ἢ τριάκοντα θεωροῦσιν τὸν Ἰησοῦν περιπατοῦντα ἐπὶ τῆς θαλάσσης καὶ ἐγγὺς τοῦ πλοίου γινόμενον, καὶ ἐφοβήθησαν.&nbsp;&nbsp;</span>
<span class="ver"><b>20</b></span> <span class="text">ὁ δὲ λέγει αὐτοῖς·&nbsp;&nbsp; ἐγώ εἰμι·&nbsp;&nbsp; μὴ φοβεῖσθε.&nbsp;&nbsp;</span>
<span class="ver"><b>21</b></span> <span class="text">ἤθελον οὖν λαβεῖν αὐτὸν εἰς τὸ πλοῖον, καὶ εὐθέως ἐγένετο τὸ πλοῖον ἐπὶ τῆς γῆς εἰς ἣν ὑπῆγον.&nbsp;&nbsp;</span>
<span class="ver"><b>22</b></span> <span class="text">Τῇ ἐπαύριον ὁ ὄχλος ὁ ἑστηκὼς πέραν τῆς θαλάσσης εἶδον ὅτι πλοιάριον ἄλλο οὐκ ἦν ἐκεῖ εἰ μὴ ἓν καὶ ὅτι οὐ συνεισῆλθεν τοῖς μαθηταῖς αὐτοῦ ὁ Ἰησοῦς εἰς τὸ πλοῖον ἀλλὰ μόνοι οἱ μαθηταὶ αὐτοῦ ἀπῆλθον·&nbsp;&nbsp;</span>
<span class="ver"><b>23</b></span> <span class="text">ἄλλα ἦλθεν πλοιά ἐκ Τιβεριάδος ἐγγὺς τοῦ τόπου ὅπου ἔφαγον τὸν ἄρτον εὐχαριστήσαντος τοῦ κυρίου.&nbsp;&nbsp;</span>
<span class="ver"><b>24</b></span> <span class="text">ὅτε οὖν εἶδεν ὁ ὄχλος ὅτι Ἰησοῦς οὐκ ἔστιν ἐκεῖ οὐδὲ οἱ μαθηταὶ αὐτοῦ, ἐνέβησαν αὐτοὶ εἰς τὰ πλοιάρια καὶ ἦλθον εἰς Καφαρναοὺμ ζητοῦντες τὸν Ἰησοῦν.&nbsp;&nbsp;</span>
<span class="ver"><b>25</b></span> <span class="text">καὶ εὑρόντες αὐτὸν πέραν τῆς θαλάσσης εἶπον αὐτῷ·&nbsp;&nbsp; ῥαββεί, πότε ὧδε γέγονας;&nbsp;&nbsp;</span>
<span class="ver"><b>26</b></span> <span class="text">Ἀπεκρίθη αὐτοῖς ὁ Ἰησοῦς καὶ εἶπεν·&nbsp;&nbsp; ἀμὴν ἀμὴν λέγω ὑμῖν, ζητεῖτέ με οὐχ ὅτι εἴδετε σημεῖα, ἀλλ᾽ ὅτι ἐφάγετε ἐκ τῶν ἄρτων καὶ ἐχορτάσθητε.&nbsp;&nbsp;</span>
<span class="ver"><b>27</b></span> <span class="text">ἐργάζεσθε μὴ τὴν βρῶσιν τὴν ἀπολλυμένην ἀλλὰ τὴν βρῶσιν τὴν μένουσαν εἰς ζωὴν αἰώνιον, ἣν ὁ υἱὸς τοῦ ἀνθρώπου ὑμῖν δώσει·&nbsp;&nbsp; τοῦτον γὰρ ὁ πατὴρ ἐσφράγισεν ὁ θεός.&nbsp;&nbsp;</span>
<span class="ver"><b>28</b></span> <span class="text">εἶπον οὖν πρὸς αὐτόν·&nbsp;&nbsp; τί ποιῶμεν ἵνα ἐργαζώμεθα τὰ ἔργα τοῦ θεοῦ;&nbsp;&nbsp;</span>
<span class="ver"><b>29</b></span> <span class="text">ἀπεκρίθη ὁ Ἰησοῦς καὶ εἶπεν αὐτοῖς·&nbsp;&nbsp; τοῦτό ἐστιν τὸ ἔργον τοῦ θεοῦ, ἵνα πιστεύητε εἰς ὃν ἀπέστειλεν ἐκεῖνος.&nbsp;&nbsp;</span>
<span class="ver"><b>30</b></span> <span class="text">Εἶπον οὖν αὐτῷ·&nbsp;&nbsp; τί οὖν ποιεῖς σὺ σημεῖον, ἵνα ἴδωμεν καὶ πιστεύσωμέν σοι;&nbsp;&nbsp; τί ἐργάζῃ;&nbsp;&nbsp;</span>
<span class="ver"><b>31</b></span> <span class="text">οἱ πατέρες ἡμῶν τὸ μάννα ἔφαγον ἐν τῇ ἐρήμῳ, καθώς ἐστιν γεγραμμένον·&nbsp;&nbsp; ἄρτον ἐκ τοῦ οὐρανοῦ ἔδωκεν αὐτοῖς φαγεῖν.&nbsp;&nbsp;</span>
<span class="ver"><b>32</b></span> <span class="text">εἶπεν οὖν αὐτοῖς ὁ Ἰησοῦς·&nbsp;&nbsp; ἀμὴν ἀμὴν λέγω ὑμῖν, οὐ Μωϋσῆς δέδωκεν ὑμῖν τὸν ἄρτον ἐκ τοῦ οὐρανοῦ, ἀλλ᾽ ὁ πατήρ μου δίδωσιν ὑμῖν τὸν ἄρτον ἐκ τοῦ οὐρανοῦ τὸν ἀληθινόν·&nbsp;&nbsp;</span>
<span class="ver"><b>33</b></span> <span class="text">ὁ γὰρ ἄρτος τοῦ θεοῦ ἐστιν ὁ καταβαίνων ἐκ τοῦ οὐρανοῦ καὶ ζωὴν διδοὺς τῷ κόσμῳ.&nbsp;&nbsp;</span>
<span class="ver"><b>34</b></span> <span class="text">εἶπον οὖν πρὸς αὐτόν·&nbsp;&nbsp; κύριε, πάντοτε δὸς ἡμῖν τὸν ἄρτον τοῦτον.&nbsp;&nbsp;</span>
<span class="ver"><b>35</b></span> <span class="text">εἶπεν αὐτοῖς ὁ Ἰησοῦς·&nbsp;&nbsp; ἐγώ εἰμι ὁ ἄρτος τῆς ζωῆς·&nbsp;&nbsp; ὁ ἐρχόμενος πρὸς ἐμὲ οὐ μὴ πεινάσῃ, καὶ ὁ πιστεύων εἰς ἐμὲ οὐ μὴ διψήσει πώποτε.&nbsp;&nbsp;</span>
<span class="ver"><b>36</b></span> <span class="text">Ἀλλ᾽ εἶπον ὑμῖν ὅτι καὶ ἑωράκατέ με καὶ οὐ πιστεύετε.&nbsp;&nbsp;</span>
<span class="ver"><b>37</b></span> <span class="text">πᾶν ὃ δίδωσίν μοι ὁ πατὴρ πρὸς ἐμὲ ἥξει, καὶ τὸν ἐρχόμενον πρὸς ἐμὲ οὐ μὴ ἐκβάλω ἔξω,</span>
<span class="ver"><b>38</b></span> <span class="text">ὅτι καταβέβηκα ἀπὸ τοῦ οὐρανοῦ οὐχ ἵνα ποιῶ τὸ θέλημα τὸ ἐμὸν ἀλλὰ τὸ θέλημα τοῦ πέμψαντός με.&nbsp;&nbsp;</span>
<span class="ver"><b>39</b></span> <span class="text">τοῦτο δέ ἐστιν τὸ θέλημα τοῦ πέμψαντός με, ἵνα πᾶν ὃ δέδωκέν μοι μὴ ἀπολέσω ἐξ αὐτοῦ, ἀλλὰ ἀναστήσω αὐτὸ τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>40</b></span> <span class="text">τοῦτο γάρ ἐστιν τὸ θέλημα τοῦ πατρός μου, ἵνα πᾶς ὁ θεωρῶν τὸν υἱὸν καὶ πιστεύων εἰς αὐτὸν ἔχῃ ζωὴν αἰώνιον, καὶ ἀναστήσω αὐτὸν ἐγὼ τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>41</b></span> <span class="text">Ἐγόγγυζον οὖν οἱ Ἰουδαῖοι περὶ αὐτοῦ ὅτι εἶπεν·&nbsp;&nbsp; ἐγώ εἰμι ὁ ἄρτος ὁ καταβὰς ἐκ τοῦ οὐρανοῦ,</span>
<span class="ver"><b>42</b></span> <span class="text">καὶ ἔλεγον·&nbsp;&nbsp; οὐχ οὗτός ἐστιν Ἰησοῦς ὁ υἱὸς Ἰωσήφ, οὗ ἡμεῖς οἴδαμεν τὸν πατέρα καὶ τὴν μητέρα;&nbsp;&nbsp; πῶς νῦν λέγει ὅτι ἐκ τοῦ οὐρανοῦ καταβέβηκα;&nbsp;&nbsp;</span>
<span class="ver"><b>43</b></span> <span class="text">ἀπεκρίθη Ἰησοῦς καὶ εἶπεν αὐτοῖς·&nbsp;&nbsp; μὴ γογγύζετε μετ᾽ ἀλλήλων.&nbsp;&nbsp;</span>
<span class="ver"><b>44</b></span> <span class="text">οὐδεὶς δύναται ἐλθεῖν πρός με ἐὰν μὴ ὁ πατὴρ ὁ πέμψας με ἑλκύσῃ αὐτόν, κἀγὼ ἀναστήσω αὐτὸν ἐν τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>45</b></span> <span class="text">ἔστιν γεγραμμένον ἐν τοῖς προφήταις·&nbsp;&nbsp; καὶ ἔσονται πάντες διδακτοὶ θεοῦ·&nbsp;&nbsp; πᾶς ὁ ἀκούσας παρὰ τοῦ πατρὸς καὶ μαθὼν ἔρχεται πρὸς ἐμέ.&nbsp;&nbsp;</span>
<span class="ver"><b>46</b></span> <span class="text">οὐχ ὅτι τὸν πατέρα ἑώρακέν τις εἰ μὴ ὁ ὢν παρὰ τοῦ θεοῦ, οὗτος ἑώρακεν τὸν πατέρα.&nbsp;&nbsp;</span>
<span class="ver"><b>47</b></span> <span class="text">Ἀμὴν ἀμὴν λέγω ὑμῖν, ὁ πιστεύων ἔχει ζωὴν αἰώνιον.&nbsp;&nbsp;</span>
<span class="ver"><b>48</b></span> <span class="text">Ἐγώ εἰμι ὁ ἄρτος τῆς ζωῆς.&nbsp;&nbsp;</span>
<span class="ver"><b>49</b></span> <span class="text">οἱ πατέρες ὑμῶν ἔφαγον ἐν τῇ ἐρήμῳ τὸ μάννα καὶ ἀπέθανον·&nbsp;&nbsp;</span>
<span class="ver"><b>50</b></span> <span class="text">οὗτός ἐστιν ὁ ἄρτος ὁ ἐκ τοῦ οὐρανοῦ καταβαίνων, ἵνα τις ἐξ αὐτοῦ φάγῃ καὶ μὴ ἀποθάνῃ.&nbsp;&nbsp;</span>
<span class="ver"><b>51</b></span> <span class="text">ἐγώ εἰμι ὁ ἄρτος ὁ ζῶν ὁ ἐκ τοῦ οὐρανοῦ καταβάς·&nbsp;&nbsp; ἐάν τις φάγῃ ἐκ τούτου τοῦ ἄρτου ζήσεται εἰς τὸν αἰῶνα, καὶ ὁ ἄρτος δὲ ὃν ἐγὼ δώσω ἡ σάρξ μού ἐστιν ὑπὲρ τῆς τοῦ κόσμου ζωῆς.&nbsp;&nbsp;</span>
<span class="ver"><b>52</b></span> <span class="text">Ἐμάχοντο οὖν πρὸς ἀλλήλους οἱ Ἰουδαῖοι λέγοντες·&nbsp;&nbsp; πῶς δύναται οὗτος ἡμῖν δοῦναι τὴν σάρκα αὐτοῦ φαγεῖν;&nbsp;&nbsp;</span>
<span class="ver"><b>53</b></span> <span class="text">εἶπεν οὖν αὐτοῖς ὁ Ἰησοῦς·&nbsp;&nbsp; ἀμὴν ἀμὴν λέγω ὑμῖν, ἐὰν μὴ φάγητε τὴν σάρκα τοῦ υἱοῦ τοῦ ἀνθρώπου καὶ πίητε αὐτοῦ τὸ αἷμα, οὐκ ἔχετε ζωὴν ἐν ἑαυτοῖς.&nbsp;&nbsp;</span>
<span class="ver"><b>54</b></span> <span class="text">ὁ τρώγων μου τὴν σάρκα καὶ πίνων μου τὸ αἷμα ἔχει ζωὴν αἰώνιον, κἀγὼ ἀναστήσω αὐτὸν τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>55</b></span> <span class="text">ἡ γὰρ σάρξ μου ἀληθής ἐστιν βρῶσις, καὶ τὸ αἷμά μου ἀληθής ἐστιν πόσις.&nbsp;&nbsp;</span>
<span class="ver"><b>56</b></span> <span class="text">ὁ τρώγων μου τὴν σάρκα καὶ πίνων μου τὸ αἷμα ἐν ἐμοὶ μένει κἀγὼ ἐν αὐτῷ.&nbsp;&nbsp;</span>
<span class="ver"><b>57</b></span> <span class="text">καθὼς ἀπέστειλέν με ὁ ζῶν πατὴρ κἀγὼ ζῶ διὰ τὸν πατέρα, καὶ ὁ τρώγων με κἀκεῖνος ζήσει δι᾽ ἐμέ.&nbsp;&nbsp;</span>
<span class="ver"><b>58</b></span> <span class="text">οὗτός ἐστιν ὁ ἄρτος ὁ ἐξ οὐρανοῦ καταβάς, οὐ καθὼς ἔφαγον οἱ πατέρες καὶ ἀπέθανον·&nbsp;&nbsp; ὁ τρώγων τοῦτον τὸν ἄρτον ζήσει εἰς τὸν αἰῶνα.&nbsp;&nbsp;</span>
<span class="ver"><b>59</b></span> <span class="text">Ταῦτα εἶπεν ἐν συναγωγῇ διδάσκων ἐν Καφαρναούμ.&nbsp;&nbsp;</span>
<span class="ver"><b>60</b></span> <span class="text">Πολλοὶ οὖν ἀκούσαντες ἐκ τῶν μαθητῶν αὐτοῦ εἶπον·&nbsp;&nbsp; σκληρός ἐστιν ὁ λόγος οὗτος·&nbsp;&nbsp; τίς δύναται αὐτοῦ ἀκούειν;&nbsp;&nbsp;</span>
<span class="ver"><b>61</b></span> <span class="text">εἰδὼς δὲ ὁ Ἰησοῦς ἐν ἑαυτῷ ὅτι γογγύζουσιν περὶ τούτου οἱ μαθηταὶ αὐτοῦ εἶπεν αὐτοῖς·&nbsp;&nbsp; τοῦτο ὑμᾶς σκανδαλίζει;&nbsp;&nbsp;</span>
<span class="ver"><b>62</b></span> <span class="text">ἐὰν οὖν θεωρῆτε τὸν υἱὸν τοῦ ἀνθρώπου ἀναβαίνοντα ὅπου ἦν τὸ πρότερον;&nbsp;&nbsp;</span>
<span class="ver"><b>63</b></span> <span class="text">τὸ πνεῦμά ἐστιν τὸ ζῳοποιοῦν, ἡ σὰρξ οὐκ ὠφελεῖ οὐδέν·&nbsp;&nbsp; τὰ ῥήματα ἃ ἐγὼ λελάληκα ὑμῖν πνεῦμά ἐστιν καὶ ζωή ἐστιν.&nbsp;&nbsp;</span>
<span class="ver"><b>64</b></span> <span class="text">ἀλλ᾽ εἰσὶν ἐξ ὑμῶν τινες οἳ οὐ πιστεύουσιν.&nbsp;&nbsp; ᾔδει γὰρ ἐξ ἀρχῆς ὁ Ἰησοῦς τίνες εἰσὶν οἱ μὴ πιστεύοντες καὶ τίς ἐστιν ὁ παραδώσων αὐτόν.&nbsp;&nbsp;</span>
<span class="ver"><b>65</b></span> <span class="text">καὶ ἔλεγεν·&nbsp;&nbsp; διὰ τοῦτο εἴρηκα ὑμῖν ὅτι οὐδεὶς δύναται ἐλθεῖν πρός με ἐὰν μὴ ᾖ δεδομένον αὐτῷ ἐκ τοῦ πατρός.&nbsp;&nbsp;</span>
<span class="ver"><b>66</b></span> <span class="text">Ἐκ τούτου πολλοὶ ἐκ τῶν μαθητῶν αὐτοῦ ἀπῆλθον εἰς τὰ ὀπίσω καὶ οὐκέτι μετ᾽ αὐτοῦ περιεπάτουν.&nbsp;&nbsp;</span>
<span class="ver"><b>67</b></span> <span class="text">εἶπεν οὖν ὁ Ἰησοῦς τοῖς δώδεκα·&nbsp;&nbsp; μὴ καὶ ὑμεῖς θέλετε ὑπάγειν;&nbsp;&nbsp;</span>
<span class="ver"><b>68</b></span> <span class="text">ἀπεκρίθη αὐτῷ Σίμων Πέτρος·&nbsp;&nbsp; κύριε, πρὸς τίνα ἀπελευσόμεθα;&nbsp;&nbsp; ῥήματα ζωῆς αἰωνίου ἔχεις,</span>
<span class="ver"><b>69</b></span> <span class="text">καὶ ἡμεῖς πεπιστεύκαμεν καὶ ἐγνώκαμεν ὅτι σὺ εἶ ὁ ἅγιος τοῦ θεοῦ.&nbsp;&nbsp;</span>
<span class="ver"><b>70</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; οὐκ ἐγὼ ὑμᾶς τοὺς δώδεκα ἐξελεξάμην;&nbsp;&nbsp; καὶ ἐξ ὑμῶν εἷς διάβολός ἐστιν.&nbsp;&nbsp;</span>
<span class="ver"><b>71</b></span> <span class="text">ἔλεγεν δὲ τὸν Ἰούδαν Σίμωνος Ἰσκαριώτου·&nbsp;&nbsp; οὗτος γὰρ ἔμελλεν παραδιδόναι αὐτόν, εἷς ἐκ τῶν δώδεκα.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;7</div>
<span class="ver"><b>1</b></span> <span class="text">Καὶ μετὰ ταῦτα περιεπάτει ὁ Ἰησοῦς ἐν τῇ Γαλιλαίᾳ·&nbsp;&nbsp; οὐ γὰρ ἤθελεν ἐν τῇ Ἰουδαίᾳ περιπατεῖν, ὅτι ἐζήτουν αὐτὸν οἱ Ἰουδαῖοι ἀποκτεῖναι.&nbsp;&nbsp;</span>
<span class="ver"><b>2</b></span> <span class="text">Ἦν δὲ ἐγγὺς ἡ ἑορτὴ τῶν Ἰουδαίων ἡ σκηνοπηγία.&nbsp;&nbsp;</span>
<span class="ver"><b>3</b></span> <span class="text">εἶπον οὖν πρὸς αὐτὸν οἱ ἀδελφοὶ αὐτοῦ·&nbsp;&nbsp; μετάβηθι ἐντεῦθεν καὶ ὕπαγε εἰς τὴν Ἰουδαίαν, ἵνα καὶ οἱ μαθηταί σου θεωρήσουσιν σοῦ τὰ ἔργα ἃ ποιεῖς·&nbsp;&nbsp;</span>
<span class="ver"><b>4</b></span> <span class="text">οὐδεὶς γάρ τι ἐν κρυπτῷ ποιεῖ καὶ ζητεῖ αὐτὸς ἐν παρρησίᾳ εἶναι.&nbsp;&nbsp; εἰ ταῦτα ποιεῖς, φανέρωσον σεαυτὸν τῷ κόσμῳ.&nbsp;&nbsp;</span>
<span class="ver"><b>5</b></span> <span class="text">οὐδὲ γὰρ οἱ ἀδελφοὶ αὐτοῦ ἐπίστευον εἰς αὐτόν.&nbsp;&nbsp;</span>
<span class="ver"><b>6</b></span> <span class="text">λέγει οὖν αὐτοῖς ὁ Ἰησοῦς·&nbsp;&nbsp; ὁ καιρὸς ὁ ἐμὸς οὔπω πάρεστιν, ὁ δὲ καιρὸς ὁ ὑμέτερος πάντοτέ ἐστιν ἕτοιμος.&nbsp;&nbsp;</span>
<span class="ver"><b>7</b></span> <span class="text">οὐ δύναται ὁ κόσμος μισεῖν ὑμᾶς, ἐμὲ δὲ μισεῖ, ὅτι ἐγὼ μαρτυρῶ περὶ αὐτοῦ ὅτι τὰ ἔργα αὐτοῦ πονηρά ἐστιν.&nbsp;&nbsp;</span>
<span class="ver"><b>8</b></span> <span class="text">ὑμεῖς ἀνάβητε εἰς τὴν ἑορτήν·&nbsp;&nbsp; ἐγὼ οὔπω ἀναβαίνω εἰς τὴν ἑορτὴν ταύτην, ὅτι ὁ ἐμὸς καιρὸς οὔπω πεπλήρωται.&nbsp;&nbsp;</span>
<span class="ver"><b>9</b></span> <span class="text">ταῦτα δὲ εἰπὼν αὐτοῖς ἔμεινεν ἐν τῇ Γαλιλαίᾳ.&nbsp;&nbsp;</span>
<span class="ver"><b>10</b></span> <span class="text">Ὡς δὲ ἀνέβησαν οἱ ἀδελφοὶ αὐτοῦ εἰς τὴν ἑορτήν, τότε καὶ αὐτὸς ἀνέβη οὐ φανερῶς ἀλλὰ ὡς ἐν κρυπτῷ.&nbsp;&nbsp;</span>
<span class="ver"><b>11</b></span> <span class="text">οἱ οὖν Ἰουδαῖοι ἐζήτουν αὐτὸν ἐν τῇ ἑορτῇ καὶ ἔλεγον·&nbsp;&nbsp; ποῦ ἐστιν ἐκεῖνος;&nbsp;&nbsp;</span>
<span class="ver"><b>12</b></span> <span class="text">καὶ γογγυσμὸς περὶ αὐτοῦ ἦν πολὺς ἐν τοῖς ὄχλοις·&nbsp;&nbsp; οἱ μὲν ἔλεγον ὅτι ἀγαθός ἐστιν, ἄλλοι δὲ ἔλεγον·&nbsp;&nbsp; οὔ, ἀλλὰ πλανᾷ τὸν ὄχλον.&nbsp;&nbsp;</span>
<span class="ver"><b>13</b></span> <span class="text">οὐδεὶς μέντοι παρρησίᾳ ἐλάλει περὶ αὐτοῦ διὰ τὸν φόβον τῶν Ἰουδαίων.&nbsp;&nbsp;</span>
<span class="ver"><b>14</b></span> <span class="text">Ἤδη δὲ τῆς ἑορτῆς μεσούσης ἀνέβη Ἰησοῦς εἰς τὸ ἱερὸν καὶ ἐδίδασκεν.&nbsp;&nbsp;</span>
<span class="ver"><b>15</b></span> <span class="text">ἐθαύμαζον οὖν οἱ Ἰουδαῖοι λέγοντες·&nbsp;&nbsp; πῶς οὗτος γράμματα οἶδεν μὴ μεμαθηκώς;&nbsp;&nbsp;</span>
<span class="ver"><b>16</b></span> <span class="text">ἀπεκρίθη οὖν αὐτοῖς Ἰησοῦς καὶ εἶπεν·&nbsp;&nbsp; ἡ ἐμὴ διδαχὴ οὐκ ἔστιν ἐμὴ ἀλλὰ τοῦ πέμψαντός με·&nbsp;&nbsp;</span>
<span class="ver"><b>17</b></span> <span class="text">ἐάν τις θέλῃ τὸ θέλημα αὐτοῦ ποιεῖν, γνώσεται περὶ τῆς διδαχῆς πότερον ἐκ τοῦ θεοῦ ἐστιν ἢ ἐγὼ ἀπ᾽ ἐμαυτοῦ λαλῶ.&nbsp;&nbsp;</span>
<span class="ver"><b>18</b></span> <span class="text">ὁ ἀφ᾽ ἑαυτοῦ λαλῶν τὴν δόξαν τὴν ἰδίαν ζητεῖ·&nbsp;&nbsp; ὁ δὲ ζητῶν τὴν δόξαν τοῦ πέμψαντος αὐτὸν οὗτος ἀληθής ἐστιν καὶ ἀδικία ἐν αὐτῷ οὐκ ἔστιν.&nbsp;&nbsp;</span>
<span class="ver"><b>19</b></span> <span class="text">Οὐ Μωϋσῆς δέδωκεν ὑμῖν τὸν νόμον;&nbsp;&nbsp; καὶ οὐδεὶς ἐξ ὑμῶν ποιεῖ τὸν νόμον.&nbsp;&nbsp; τί με ζητεῖτε ἀποκτεῖναι;&nbsp;&nbsp;</span>
<span class="ver"><b>20</b></span> <span class="text">ἀπεκρίθη ὁ ὄχλος·&nbsp;&nbsp; δαιμόνιον ἔχεις·&nbsp;&nbsp; τίς σε ζητεῖ ἀποκτεῖναι;&nbsp;&nbsp;</span>
<span class="ver"><b>21</b></span> <span class="text">ἀπεκρίθη Ἰησοῦς καὶ εἶπεν αὐτοῖς·&nbsp;&nbsp; ἓν ἔργον ἐποίησα καὶ πάντες θαυμάζετε.&nbsp;&nbsp;</span>
<span class="ver"><b>22</b></span> <span class="text">διὰ τοῦτο Μωϋσῆς δέδωκεν ὑμῖν τὴν περιτομήν – οὐχ ὅτι ἐκ τοῦ Μωϋσέως ἐστὶν ἀλλ᾽ ἐκ τῶν πατέρων – καὶ ἐν σαββάτῳ περιτέμνετε ἄνθρωπον.&nbsp;&nbsp;</span>
<span class="ver"><b>23</b></span> <span class="text">εἰ περιτομὴν λαμβάνει ἄνθρωπος ἐν σαββάτῳ ἵνα μὴ λυθῇ ὁ νόμος Μωϋσέως, ἐμοὶ χολᾶτε ὅτι ὅλον ἄνθρωπον ὑγιῆ ἐποίησα ἐν σαββάτῳ;&nbsp;&nbsp;</span>
<span class="ver"><b>24</b></span> <span class="text">μὴ κρίνετε κατ᾽ ὄψιν, ἀλλὰ τὴν δικαίαν κρίσιν κρίνετε.&nbsp;&nbsp;</span>
<span class="ver"><b>25</b></span> <span class="text">Ἔλεγον οὖν τινες ἐκ τῶν Ἱεροσολυμειτῶν·&nbsp;&nbsp; οὐχ οὗτός ἐστιν ὃν ζητοῦσιν ἀποκτεῖναι;&nbsp;&nbsp;</span>
<span class="ver"><b>26</b></span> <span class="text">καὶ ἴδε παρρησίᾳ λαλεῖ καὶ οὐδὲν αὐτῷ λέγουσιν.&nbsp;&nbsp; μήποτε ἀληθῶς ἔγνωσαν οἱ ἄρχοντες ὅτι οὗτός ἐστιν ὁ χριστός;&nbsp;&nbsp;</span>
<span class="ver"><b>27</b></span> <span class="text">ἀλλὰ τοῦτον οἴδαμεν πόθεν ἐστίν·&nbsp;&nbsp; ὁ δὲ χριστὸς ὅταν ἔρχηται οὐδεὶς γινώσκει πόθεν ἐστίν.&nbsp;&nbsp;</span>
<span class="ver"><b>28</b></span> <span class="text">ἔκραξεν οὖν ἐν τῷ ἱερῷ διδάσκων ὁ Ἰησοῦς καὶ λέγων·&nbsp;&nbsp; κἀμὲ οἴδατε καὶ οἴδατε πόθεν εἰμί·&nbsp;&nbsp; καὶ ἀπ᾽ ἐμαυτοῦ οὐκ ἐλήλυθα, ἀλλ᾽ ἔστιν ἀληθινὸς ὁ πέμψας με, ὃν ὑμεῖς οὐκ οἴδατε·&nbsp;&nbsp;</span>
<span class="ver"><b>29</b></span> <span class="text">ἐγὼ οἶδα αὐτόν, ὅτι παρ᾽ αὐτοῦ εἰμι κἀκεῖνός με ἀπέστειλεν.&nbsp;&nbsp;</span>
<span class="ver"><b>30</b></span> <span class="text">Ἐζήτουν οὖν αὐτὸν πιάσαι, καὶ οὐδεὶς ἐπέβαλεν ἐπ᾽ αὐτὸν τὴν χεῖρα, ὅτι οὔπω ἐληλύθει ἡ ὥρα αὐτοῦ.&nbsp;&nbsp;</span>
<span class="ver"><b>31</b></span> <span class="text">Ἐκ τοῦ ὄχλου δὲ πολλοὶ ἐπίστευσαν εἰς αὐτὸν καὶ ἔλεγον·&nbsp;&nbsp; ὁ χριστὸς ὅταν ἔλθῃ μὴ πλείονα σημεῖα ποιήσει ὧν οὗτος ἐποίησεν;&nbsp;&nbsp;</span>
<span class="ver"><b>32</b></span> <span class="text">ἤκουσαν οἱ Φαρισαῖοι τοῦ ὄχλου γογγύζοντος περὶ αὐτοῦ ταῦτα, καὶ ἀπέστειλαν οἱ ἀρχιερεῖς καὶ οἱ Φαρισαῖοι ὑπηρέτας ἵνα πιάσωσιν αὐτόν.&nbsp;&nbsp;</span>
<span class="ver"><b>33</b></span> <span class="text">Εἶπεν οὖν ὁ Ἰησοῦς·&nbsp;&nbsp; ἔτι χρόνον μικρὸν μεθ᾽ ὑμῶν εἰμι καὶ ὑπάγω πρὸς τὸν πέμψαντά με.&nbsp;&nbsp;</span>
<span class="ver"><b>34</b></span> <span class="text">ζητήσετέ με καὶ οὐχ εὑρήσετέ με, καὶ ὅπου εἰμὶ ἐγὼ ὑμεῖς οὐ δύνασθε ἐλθεῖν.&nbsp;&nbsp;</span>
<span class="ver"><b>35</b></span> <span class="text">εἶπον οὖν οἱ Ἰουδαῖοι πρὸς ἑαυτούς·&nbsp;&nbsp; ποῦ οὗτος μέλλει πορεύεσθαι ὅτι ἡμεῖς οὐχ εὑρήσομεν αὐτόν;&nbsp;&nbsp; μὴ εἰς τὴν διασπορὰν τῶν Ἑλλήνων μέλλει πορεύεσθαι καὶ διδάσκειν τοὺς Ἕλληνας;&nbsp;&nbsp;</span>
<span class="ver"><b>36</b></span> <span class="text">τίς ἐστιν ὁ λόγος οὗτος ὃν εἶπεν·&nbsp;&nbsp; ζητήσετέ με καὶ οὐχ εὑρήσετέ με, καὶ ὅπου εἰμὶ ἐγὼ ὑμεῖς οὐ δύνασθε ἐλθεῖν;&nbsp;&nbsp;</span>
<span class="ver"><b>37</b></span> <span class="text">Ἐν δὲ τῇ ἐσχάτῃ ἡμέρᾳ τῇ μεγάλῃ τῆς ἑορτῆς ἵστήκει ὁ Ἰησοῦς καὶ ἔκραξεν λέγων·&nbsp;&nbsp; ἐάν τις διψᾷ ἐρχέσθω πρός με καὶ πινέτω.&nbsp;&nbsp;</span>
<span class="ver"><b>38</b></span> <span class="text">ὁ πιστεύων εἰς ἐμέ, καθὼς εἶπεν ἡ γραφή, ποταμοὶ ἐκ τῆς κοιλίας αὐτοῦ ῥεύσουσιν ὕδατος ζῶντος.&nbsp;&nbsp;</span>
<span class="ver"><b>39</b></span> <span class="text">τοῦτο δὲ εἶπεν περὶ τοῦ πνεύματος ὃ ἔμελλον λαμβάνειν οἱ πιστεύσαντες εἰς αὐτόν·&nbsp;&nbsp; οὔπω γὰρ ἦν πνεῦμα, ὅτι Ἰησοῦς οὐδέπω ἐδοξάσθη.&nbsp;&nbsp;</span>
<span class="ver"><b>40</b></span> <span class="text">Ἐκ τοῦ ὄχλου οὖν ἀκούσαντες τῶν λόγων τούτων ἔλεγον·&nbsp;&nbsp; οὗτός ἐστιν ἀληθῶς ὁ προφήτης·&nbsp;&nbsp;</span>
<span class="ver"><b>41</b></span> <span class="text">ἄλλοι ἔλεγον·&nbsp;&nbsp; οὗτός ἐστιν ὁ χριστός, οἱ δὲ ἔλεγον·&nbsp;&nbsp; μὴ γὰρ ἐκ τῆς Γαλιλαίας ὁ χριστὸς ἔρχεται;&nbsp;&nbsp;</span>
<span class="ver"><b>42</b></span> <span class="text">οὐχ ἡ γραφὴ εἶπεν ὅτι ἐκ τοῦ σπέρματος Δαυὶδ καὶ ἀπὸ Βηθλέεμ τῆς κώμης ὅπου ἦν Δαυὶδ ἔρχεται ὁ χριστός;&nbsp;&nbsp;</span>
<span class="ver"><b>43</b></span> <span class="text">σχίσμα οὖν ἐγένετο ἐν τῷ ὄχλῳ δι᾽ αὐτόν·&nbsp;&nbsp;</span>
<span class="ver"><b>44</b></span> <span class="text">τινὲς δὲ ἤθελον ἐξ αὐτῶν πιάσαι αὐτόν, ἀλλ᾽ οὐδεὶς ἐπέβαλεν ἐπ᾽ αὐτὸν τὰς χεῖρας.&nbsp;&nbsp;</span>
<span class="ver"><b>45</b></span> <span class="text">Ἦλθον οὖν οἱ ὑπηρέται πρὸς τοὺς ἀρχιερεῖς καὶ Φαρισαίους, καὶ εἶπον αὐτοῖς ἐκεῖνοι·&nbsp;&nbsp; διὰ τί οὐκ ἠγάγετε αὐτόν;&nbsp;&nbsp;</span>
<span class="ver"><b>46</b></span> <span class="text">ἀπεκρίθησαν οἱ ὑπηρέται·&nbsp;&nbsp; οὐδέποτε ἐλάλησεν οὕτως ἄνθρωπος.&nbsp;&nbsp;</span>
<span class="ver"><b>47</b></span> <span class="text">ἀπεκρίθησαν οὖν αὐτοῖς οἱ Φαρισαῖοι·&nbsp;&nbsp; μὴ καὶ ὑμεῖς πεπλάνησθε;&nbsp;&nbsp;</span>
<span class="ver"><b>48</b></span> <span class="text">μή τις ἐκ τῶν ἀρχόντων ἐπίστευσεν εἰς αὐτὸν ἢ ἐκ τῶν Φαρισαίων;&nbsp;&nbsp;</span>
<span class="ver"><b>49</b></span> <span class="text">ἀλλὰ ὁ ὄχλος οὗτος ὁ μὴ γινώσκων τὸν νόμον ἐπάρατοί εἰσιν.&nbsp;&nbsp;</span>
<span class="ver"><b>50</b></span> <span class="text">λέγει Νικόδημος πρὸς αὐτούς, ὁ ἐλθὼν πρὸς αὐτὸν πρότερον, εἷς ὢν ἐξ αὐτῶν·&nbsp;&nbsp;</span>
<span class="ver"><b>51</b></span> <span class="text">μὴ ὁ νόμος ἡμῶν κρίνει τὸν ἄνθρωπον ἐὰν μὴ ἀκούσῃ πρῶτον παρ᾽ αὐτοῦ καὶ γνῷ τί ποιεῖ;&nbsp;&nbsp;</span>
<span class="ver"><b>52</b></span> <span class="text">ἀπεκρίθησαν καὶ εἶπαν αὐτῷ·&nbsp;&nbsp; μὴ καὶ σὺ ἐκ τῆς Γαλιλαίας εἶ;&nbsp;&nbsp; ἐραύνησον καὶ ἴδε ὅτι ἐκ τῆς Γαλιλαίας προφήτης οὐκ ἐγείρεται.&nbsp;&nbsp;</span>
<span class="ver"><b>53</b></span> <span class="text"></span>
<br><br><div class="chap">ΚΑΤΑ ΙΩΑΝΝΗΝ &ensp;8</div>
<span class="ver"><b>1</b></span> <span class="text"></span>
<span class="ver"><b>2</b></span> <span class="text"></span>
<span class="ver"><b>3</b></span> <span class="text"></span>
<span class="ver"><b>4</b></span> <span class="text"></span>
<span class="ver"><b>5</b></span> <span class="text"></span>
<span class="ver"><b>6</b></span> <span class="text"></span>
<span class="ver"><b>7</b></span> <span class="text"></span>
<span class="ver"><b>8</b></span> <span class="text"></span>
<span class="ver"><b>9</b></span> <span class="text"></span>
<span class="ver"><b>10</b></span> <span class="text"></span>
<span class="ver"><b>11</b></span> <span class="text"></span>
<span class="ver"><b>12</b></span> <span class="text">Πάλιν οὖν αὐτοῖς ἐλάλησεν ὁ Ἰησοῦς λέγων·&nbsp;&nbsp; ἐγώ εἰμι τὸ φῶς τοῦ κόσμου·&nbsp;&nbsp; ὁ ἀκολουθῶν ἐμοὶ οὐ μὴ περιπατήσῃ ἐν τῇ σκοτίᾳ, ἀλλ᾽ ἕξει τὸ φῶς τῆς ζωῆς.&nbsp;&nbsp;</span>
<span class="ver"><b>13</b></span> <span class="text">Εἶπον οὖν αὐτῷ οἱ Φαρισαῖοι·&nbsp;&nbsp; σὺ περὶ σεαυτοῦ μαρτυρεῖς·&nbsp;&nbsp; ἡ μαρτυρία σου οὐκ ἔστιν ἀληθής.&nbsp;&nbsp;</span>
<span class="ver"><b>14</b></span> <span class="text">ἀπεκρίθη Ἰησοῦς καὶ εἶπεν αὐτοῖς·&nbsp;&nbsp; κἂν ἐγὼ μαρτυρῶ περὶ ἐμαυτοῦ, ἀληθής ἐστιν ἡ μαρτυρία μου, ὅτι οἶδα πόθεν ἦλθον καὶ ποῦ ὑπάγω·&nbsp;&nbsp; ὑμεῖς δὲ οὐκ οἴδατε πόθεν ἔρχομαι ἢ ποῦ ὑπάγω.&nbsp;&nbsp;</span>
<span class="ver"><b>15</b></span> <span class="text">ὑμεῖς κατὰ τὴν σάρκα κρίνετε, ἐγὼ οὐ κρίνω οὐδένα.&nbsp;&nbsp;</span>
<span class="ver"><b>16</b></span> <span class="text">καὶ ἐὰν κρίνω δὲ ἐγώ, ἡ κρίσις ἡ ἐμὴ ἀληθινή ἐστιν, ὅτι μόνος οὐκ εἰμί, ἀλλ᾽ ἐγὼ καὶ ὁ πέμψας με πατήρ.&nbsp;&nbsp;</span>
<span class="ver"><b>17</b></span> <span class="text">καὶ ἐν τῷ νόμῳ δὲ τῷ ὑμετέρῳ γέγραπται ὅτι δύο ἀνθρώπων ἡ μαρτυρία ἀληθής ἐστιν.&nbsp;&nbsp;</span>
<span class="ver"><b>18</b></span> <span class="text">ἐγώ εἰμι ὁ μαρτυρῶν περὶ ἐμαυτοῦ καὶ μαρτυρεῖ περὶ ἐμοῦ ὁ πέμψας με πατήρ.&nbsp;&nbsp;</span>
<span class="ver"><b>19</b></span> <span class="text">ἔλεγον οὖν αὐτῷ·&nbsp;&nbsp; ποῦ ἐστιν ὁ πατήρ σου;&nbsp;&nbsp; ἀπεκρίθη Ἰησοῦς·&nbsp;&nbsp; οὔτε ἐμὲ οἴδατε οὔτε τὸν πατέρα μου·&nbsp;&nbsp; εἰ ἐμὲ ᾔδειτε, καὶ τὸν πατέρα μου ἂν ᾔδειτε.&nbsp;&nbsp;</span>
<span class="ver"><b>20</b></span> <span class="text">Ταῦτα τὰ ῥήματα ἐλάλησεν ἐν τῷ γαζοφυλακίῳ διδάσκων ἐν τῷ ἱερῷ·&nbsp;&nbsp; καὶ οὐδεὶς ἐπίασεν αὐτόν, ὅτι οὔπω ἐληλύθει ἡ ὥρα αὐτοῦ.&nbsp;&nbsp;</span>
<span class="ver"><b>21</b></span> <span class="text">Εἶπεν οὖν πάλιν αὐτοῖς·&nbsp;&nbsp; ἐγὼ ὑπάγω καὶ ζητήσετέ με, καὶ ἐν τῇ ἁμαρτίᾳ ὑμῶν ἀποθανεῖσθε·&nbsp;&nbsp; ὅπου ἐγὼ ὑπάγω ὑμεῖς οὐ δύνασθε ἐλθεῖν.&nbsp;&nbsp;</span>
<span class="ver"><b>22</b></span> <span class="text">ἔλεγον οὖν οἱ Ἰουδαῖοι·&nbsp;&nbsp; μήτι ἀποκτενεῖ ἑαυτόν, ὅτι λέγει·&nbsp;&nbsp; ὅπου ἐγὼ ὑπάγω ὑμεῖς οὐ δύνασθε ἐλθεῖν;&nbsp;&nbsp;</span>
<span class="ver"><b>23</b></span> <span class="text">καὶ ἔλεγεν αὐτοῖς·&nbsp;&nbsp; ὑμεῖς ἐκ τῶν κάτω ἐστέ, ἐγὼ ἐκ τῶν ἄνω εἰμί·&nbsp;&nbsp; ὑμεῖς ἐκ τούτου τοῦ κόσμου ἐστέ, ἐγὼ οὐκ εἰμὶ ἐκ τοῦ κόσμου τούτου.&nbsp;&nbsp;</span>
<span class="ver"><b>24</b></span> <span class="text">εἶπον οὖν ὑμῖν ὅτι ἀποθανεῖσθε ἐν ταῖς ἁμαρτίαις ὑμῶν·&nbsp;&nbsp; ἐὰν γὰρ μὴ πιστεύσητε ὅτι ἐγώ εἰμι, ἀποθανεῖσθε ἐν ταῖς ἁμαρτίαις ὑμῶν.&nbsp;&nbsp;</span>
<span class="ver"><b>25</b></span> <span class="text">Ἔλεγον οὖν αὐτῷ·&nbsp;&nbsp; σὺ τίς εἶ;&nbsp;&nbsp; εἶπεν αὐτοῖς ὁ Ἰησοῦς·&nbsp;&nbsp; τὴν ἀρχὴν ὅ τι καὶ λαλῶ ὑμῖν;&nbsp;&nbsp;</span>
<span class="ver"><b>26</b></span> <span class="text">πολλὰ ἔχω περὶ ὑμῶν λαλεῖν καὶ κρίνειν, ἀλλ᾽ ὁ πέμψας με ἀληθής ἐστιν, κἀγὼ ἃ ἤκουσα παρ᾽ αὐτοῦ ταῦτα λαλῶ εἰς τὸν κόσμον.&nbsp;&nbsp;</span>
<span class="ver"><b>27</b></span> <span class="text">οὐκ ἔγνωσαν ὅτι τὸν πατέρα αὐτοῖς ἔλεγεν.&nbsp;&nbsp;</span>
<span class="ver"><b>28</b></span> <span class="text">εἶπεν οὖν αὐτοῖς ὁ Ἰησοῦς·&nbsp;&nbsp; ὅτι ὅταν ὑψώσητε τὸν υἱὸν τοῦ ἀνθρώπου, τότε γνώσεσθε ὅτι ἐγώ εἰμι, καὶ ἀπ᾽ ἐμαυτοῦ ποιῶ οὐδέν, ἀλλὰ καθὼς ἐδίδαξέν με ὁ πατὴρ ταῦτα λαλῶ.&nbsp;&nbsp;</span>
<span class="ver"><b>29</b></span> <span class="text">καὶ ὁ πέμψας με μετ᾽ ἐμοῦ ἐστιν·&nbsp;&nbsp; οὐκ ἀφῆκέν με μόνον, ὅτι ἐγὼ τὰ ἀρεστὰ αὐτῷ ποιῶ πάντοτε.&nbsp;&nbsp;</span>
<span class="ver"><b>30</b></span> <span class="text">Ταῦτα αὐτοῦ λαλοῦντος πολλοὶ ἐπίστευσαν εἰς αὐτόν.&nbsp;&nbsp;</span>
<span class="ver"><b>31</b></span> <span class="text">Ἔλεγεν οὖν ὁ Ἰησοῦς πρὸς τοὺς πεπιστευκότας αὐτῷ Ἰουδαίους·&nbsp;&nbsp; ἐὰν ὑμεῖς μείνητε ἐν τῷ λόγῳ τῷ ἐμῷ, ἀληθῶς μαθηταί μού ἐστε</span>
<span class="ver"><b>32</b></span> <span class="text">καὶ γνώσεσθε τὴν ἀλήθειαν, καὶ ἡ ἀλήθεια ἐλευθερώσει ὑμᾶς.&nbsp;&nbsp;</span>
<span class="ver"><b>33</b></span> <span class="text">ἀπεκρίθησαν πρὸς αὐτόν·&nbsp;&nbsp; σπέρμα Ἀβραάμ ἐσμεν καὶ οὐδενὶ δεδουλεύκαμεν πώποτε·&nbsp;&nbsp; πῶς σὺ λέγεις ὅτι ἐλεύθεροι γενήσεσθε;&nbsp;&nbsp;</span>
<span class="ver"><b>34</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; ἀμὴν ἀμὴν λέγω ὑμῖν ὅτι πᾶς ὁ ποιῶν τὴν ἁμαρτίαν δοῦλός ἐστιν τῆς ἁμαρτίας.&nbsp;&nbsp;</span>
<span class="ver"><b>35</b></span> <span class="text">ὁ δὲ δοῦλος οὐ μένει ἐν τῇ οἰκίᾳ εἰς τὸν αἰῶνα, ὁ υἱὸς μένει εἰς τὸν αἰῶνα.&nbsp;&nbsp;</span>
<span class="ver"><b>36</b></span> <span class="text">ἐὰν οὖν ὁ υἱὸς ὑμᾶς ἐλευθερώσῃ, ὄντως ἐλεύθεροι ἔσεσθε.&nbsp;&nbsp;</span>
<span class="ver"><b>37</b></span> <span class="text">Οἶδα ὅτι σπέρμα Ἀβραάμ ἐστε·&nbsp;&nbsp; ἀλλὰ ζητεῖτέ με ἀποκτεῖναι, ὅτι ὁ λόγος ὁ ἐμὸς οὐ χωρεῖ ἐν ὑμῖν.&nbsp;&nbsp;</span>
<span class="ver"><b>38</b></span> <span class="text">ἃ ἐγὼ ἑώρακα παρὰ τῷ πατρὶ λαλῶ·&nbsp;&nbsp; καὶ ὑμεῖς οὖν ἃ ἠκούσατε παρὰ τοῦ πατρὸς ποιεῖτε.&nbsp;&nbsp;</span>
<span class="ver"><b>39</b></span> <span class="text">Ἀπεκρίθησαν καὶ εἶπαν αὐτῷ·&nbsp;&nbsp; ὁ πατὴρ ἡμῶν Ἀβραάμ ἐστιν.&nbsp;&nbsp; λέγει αὐτοῖς ὁ Ἰησοῦς·&nbsp;&nbsp; εἰ τέκνα τοῦ Ἀβραάμ ἐστε, τὰ ἔργα τοῦ Ἀβραὰμ ἐποιεῖτε·&nbsp;&nbsp;</span>
<span class="ver"><b>40</b></span> <span class="text">νῦν δὲ ζητεῖτέ με ἀποκτεῖναι ἄνθρωπον ὃς τὴν ἀλήθειαν ὑμῖν λελάληκα ἣν ἤκουσα παρὰ τοῦ θεοῦ·&nbsp;&nbsp; τοῦτο Ἀβραὰμ οὐκ ἐποίησεν.&nbsp;&nbsp;</span>
<span class="ver"><b>41</b></span> <span class="text">ὑμεῖς ποιεῖτε τὰ ἔργα τοῦ πατρὸς ὑμῶν.&nbsp;&nbsp; Εἶπαν οὖν αὐτῷ·&nbsp;&nbsp; ἡμεῖς ἐκ πορνείας οὐ γεγεννήμεθα, ἕνα πατέρα ἔχομεν τὸν θεόν.&nbsp;&nbsp;</span>
<span class="ver"><b>42</b></span> <span class="text">εἶπεν αὐτοῖς ὁ Ἰησοῦς·&nbsp;&nbsp; εἰ ὁ θεὸς πατὴρ ὑμῶν ἦν ἠγαπᾶτε ἂν ἐμέ, ἐγὼ γὰρ ἐκ τοῦ θεοῦ ἐξῆλθον καὶ ἥκω·&nbsp;&nbsp; οὐδὲ γὰρ ἀπ᾽ ἐμαυτοῦ ἐλήλυθα, ἀλλ᾽ ἐκεῖνός με ἀπέστειλεν.&nbsp;&nbsp;</span>
<span class="ver"><b>43</b></span> <span class="text">διὰ τί τὴν λαλιὰν τὴν ἐμὴν οὐ γινώσκετε;&nbsp;&nbsp; ὅτι οὐ δύνασθε ἀκούειν τὸν λόγον τὸν ἐμόν.&nbsp;&nbsp;</span>
<span class="ver"><b>44</b></span> <span class="text">ὑμεῖς ἐκ τοῦ πατρὸς τοῦ διαβόλου ἐστὲ καὶ τὰς ἐπιθυμίας τοῦ πατρὸς ὑμῶν θέλετε ποιεῖν.&nbsp;&nbsp; ἐκεῖνος ἀνθρωποκτόνος ἦν ἀπ᾽ ἀρχῆς καὶ ἐν τῇ ἀληθείᾳ οὐκ ἔστηκεν, ὅτι οὐκ ἔστιν ἀλήθεια ἐν αὐτῷ.&nbsp;&nbsp; ὅταν λαλῇ τὸ ψεῦδος, ἐκ τῶν ἰδίων λαλεῖ, ὅτι ψεύστης ἐστὶν καὶ ὁ πατὴρ αὐτοῦ.&nbsp;&nbsp;</span>
<span class="ver"><b>45</b></span> <span class="text">ἐγὼ δὲ ὅτι τὴν ἀλήθειαν λέγω, οὐ πιστεύετέ μοι.&nbsp;&nbsp;</span>
<span class="ver"><b>46</b></span> <span class="text">τίς ἐξ ὑμῶν ἐλέγχει με περὶ ἁμαρτίας;&nbsp;&nbsp; εἰ ἀλήθειαν λέγω, διὰ τί ὑμεῖς οὐ πιστεύετέ μοι;&nbsp;&nbsp;</span>
<span class="ver"><b>47</b></span> <span class="text">ὁ ὢν ἐκ τοῦ θεοῦ τὰ ῥήματα τοῦ θεοῦ ἀκούει·&nbsp;&nbsp; διὰ τοῦτο ὑμεῖς οὐκ ἀκούετε, ὅτι ἐκ τοῦ θεοῦ οὐκ ἐστέ.&nbsp;&nbsp;</span>
<span class="ver"><b>48</b></span> <span class="text">Ἀπεκρίθησαν οἱ Ἰουδαῖοι καὶ εἶπαν αὐτῷ·&nbsp;&nbsp; οὐ καλῶς λέγομεν ἡμεῖς ὅτι Σαμαρείτης εἶ σὺ καὶ δαιμόνιον ἔχεις;&nbsp;&nbsp;</span>
<span class="ver"><b>49</b></span> <span class="text">ἀπεκρίθη Ἰησοῦς·&nbsp;&nbsp; ἐγὼ δαιμόνιον οὐκ ἔχω, ἀλλὰ τιμῶ τὸν πατέρα μου, καὶ ὑμεῖς ἀτιμάζετέ με.&nbsp;&nbsp;</span>
<span class="ver"><b>50</b></span> <span class="text">ἐγὼ δὲ οὐ ζητῶ τὴν δόξαν μου·&nbsp;&nbsp; ἔστιν ὁ ζητῶν καὶ κρίνων.&nbsp;&nbsp;</span>
<span class="ver"><b>51</b></span> <span class="text">ἀμὴν ἀμὴν λέγω ὑμῖν, ἐάν τις τὸν ἐμὸν λόγον τηρήσῃ, θάνατον οὐ μὴ θεωρήσῃ εἰς τὸν αἰῶνα.&nbsp;&nbsp;</span>
<span class="ver"><b>52</b></span> <span class="text">Εἶπον αὐτῷ οἱ Ἰουδαῖοι·&nbsp;&nbsp; νῦν ἐγνώκαμεν ὅτι δαιμόνιον ἔχεις.&nbsp;&nbsp; Ἀβραὰμ ἀπέθανεν καὶ οἱ προφῆται, καὶ σὺ λέγεις·&nbsp;&nbsp; ἐάν τις τὸν λόγον μου τηρήσῃ, οὐ μὴ γεύσηται θανάτου εἰς τὸν αἰῶνα.&nbsp;&nbsp;</span>
<span class="ver"><b>53</b></span> <span class="text">μὴ σὺ μείζων εἶ τοῦ πατρὸς ἡμῶν Ἀβραάμ, ὅστις ἀπέθανεν;&nbsp;&nbsp; καὶ οἱ προφῆται ἀπέθανον.&nbsp;&nbsp; τίνα σεαυτὸν ποιεῖς;&nbsp;&nbsp;</span>
<span class="ver"><b>54</b></span> <span class="text">ἀπεκρίθη Ἰησοῦς·&nbsp;&nbsp; ἐὰν ἐγὼ δοξάσω ἐμαυτόν, ἡ δόξα μου οὐδέν ἐστιν·&nbsp;&nbsp; ἔστιν ὁ πατήρ μου ὁ δοξάζων με, ὃν ὑμεῖς λέγετε ὅτι θεὸς ἡμῶν ἐστιν,</span>
<span class="ver"><b>55</b></span> <span class="text">καὶ οὐκ ἐγνώκατε αὐτόν, ἐγὼ δὲ οἶδα αὐτόν.&nbsp;&nbsp; κἂν εἴπω ὅτι οὐκ οἶδα αὐτόν, ἔσομαι ὅμοιος ὑμῖν ψεύστης·&nbsp;&nbsp; ἀλλὰ οἶδα αὐτὸν καὶ τὸν λόγον αὐτοῦ τηρῶ.&nbsp;&nbsp;</span>
<span class="ver"><b>56</b></span> <span class="text">Ἀβραὰμ ὁ πατὴρ ὑμῶν ἠγαλλιάσατο ἵνα ἴδῃ τὴν ἡμέραν τὴν ἐμήν, καὶ εἶδεν καὶ ἐχάρη.&nbsp;&nbsp;</span>
<span class="ver"><b>57</b></span> <span class="text">εἶπον οὖν οἱ Ἰουδαῖοι πρὸς αὐτόν·&nbsp;&nbsp; πεντήκοντα ἔτη οὔπω ἔχεις καὶ Ἀβραὰμ ἑώρακας;&nbsp;&nbsp;</span>
<span class="ver"><b>58</b></span> <span class="text">εἶπεν αὐτοῖς Ἰησοῦς·&nbsp;&nbsp; ἀμὴν ἀμὴν λέγω ὑμῖν, πρὶν Ἀβραὰμ γενέσθαι ἐγὼ εἰμί.&nbsp;&nbsp;</span>
<span class="ver"><b>59</b></span> <span class="text">Ἦραν οὖν λίθους ἵνα βάλωσιν ἐπ᾽ αὐτόν.&nbsp;&nbsp; Ἰησοῦς δὲ ἐκρύβη καὶ ἐξῆλθεν ἐκ τοῦ ἱεροῦ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;9</div>
<span class="ver"><b>1</b></span> <span class="text">Καὶ παράγων εἶδεν ἄνθρωπον τυφλὸν ἐκ γενετῆς.&nbsp;&nbsp;</span>
<span class="ver"><b>2</b></span> <span class="text">καὶ ἠρώτησαν αὐτὸν οἱ μαθηταὶ αὐτοῦ λέγοντες·&nbsp;&nbsp; ῥαββεί, τίς ἥμαρτεν, οὗτος ἢ οἱ γονεῖς αὐτοῦ, ἵνα τυφλὸς γεννηθῇ;&nbsp;&nbsp;</span>
<span class="ver"><b>3</b></span> <span class="text">ἀπεκρίθη Ἰησοῦς·&nbsp;&nbsp; οὔτε οὗτος ἥμαρτεν οὔτε οἱ γονεῖς αὐτοῦ, ἀλλ᾽ ἵνα φανερωθῇ τὰ ἔργα τοῦ θεοῦ ἐν αὐτῷ.&nbsp;&nbsp;</span>
<span class="ver"><b>4</b></span> <span class="text">ἡμᾶς δεῖ ἐργάζεσθαι τὰ ἔργα τοῦ πέμψαντός με ἕως ἡμέρα ἐστίν·&nbsp;&nbsp; ἔρχεται νὺξ ὅτε οὐδεὶς δύναται ἐργάζεσθαι.&nbsp;&nbsp;</span>
<span class="ver"><b>5</b></span> <span class="text">ὅταν ἐν τῷ κόσμῳ ὦ, φῶς εἰμι τοῦ κόσμου.&nbsp;&nbsp;</span>
<span class="ver"><b>6</b></span> <span class="text">Ταῦτα εἰπὼν ἔπτυσεν χαμαὶ καὶ ἐποίησεν πηλὸν ἐκ τοῦ πτύσματος καὶ ἐπέχρισεν αὐτοῦ τὸν πηλὸν ἐπὶ τοὺς ὀφθαλμοὺς</span>
<span class="ver"><b>7</b></span> <span class="text">καὶ εἶπεν αὐτῷ·&nbsp;&nbsp; ὕπαγε νίψαι εἰς τὴν κολυμβήθραν τοῦ Σιλωάμ ὃ ἑρμηνεύεται ἀπεσταλμένος.&nbsp;&nbsp; ἀπῆλθεν οὖν καὶ ἐνίψατο καὶ ἦλθεν βλέπων.&nbsp;&nbsp;</span>
<span class="ver"><b>8</b></span> <span class="text">Οἱ οὖν γείτονες καὶ οἱ θεωροῦντες αὐτὸν τὸ πρότερον ὅτι προσαίτης ἦν ἔλεγον·&nbsp;&nbsp; οὐχ οὗτός ἐστιν ὁ καθήμενος καὶ προσαιτῶν;&nbsp;&nbsp;</span>
<span class="ver"><b>9</b></span> <span class="text">ἄλλοι ἔλεγον ὅτι οὗτός ἐστιν, ἄλλοι ἔλεγον·&nbsp;&nbsp; οὐχί, ἀλλὰ ὅμοιος αὐτῷ ἐστιν.&nbsp;&nbsp; ἐκεῖνος ἔλεγεν ὅτι ἐγώ εἰμι.&nbsp;&nbsp;</span>
<span class="ver"><b>10</b></span> <span class="text">ἔλεγον οὖν αὐτῷ·&nbsp;&nbsp; πῶς ἠνεῴχθησάν σου οἱ ὀφθαλμοί;&nbsp;&nbsp;</span>
<span class="ver"><b>11</b></span> <span class="text">ἀπεκρίθη ἐκεῖνος·&nbsp;&nbsp; ὁ ἄνθρωπος ὁ λεγόμενος Ἰησοῦς πηλὸν ἐποίησεν καὶ ἐπέχρισέν μου τοὺς ὀφθαλμοὺς καὶ εἶπέν μοι ὅτι ὕπαγε εἰς τὸν Σιλωὰμ καὶ νίψαι·&nbsp;&nbsp; ἀπελθὼν οὖν καὶ νιψάμενος ἀνέβλεψα.&nbsp;&nbsp;</span>
<span class="ver"><b>12</b></span> <span class="text">καὶ εἶπαν αὐτῷ·&nbsp;&nbsp; ποῦ ἐστιν ἐκεῖνος;&nbsp;&nbsp; λέγει·&nbsp;&nbsp; οὐκ οἶδα.&nbsp;&nbsp;</span>
<span class="ver"><b>13</b></span> <span class="text">Ἄγουσιν αὐτὸν πρὸς τοὺς Φαρισαίους τόν ποτε τυφλόν.&nbsp;&nbsp;</span>
<span class="ver"><b>14</b></span> <span class="text">ἦν δὲ σάββατον ἐν ᾗ ἡμέρᾳ τὸν πηλὸν ἐποίησεν ὁ Ἰησοῦς καὶ ἀνέῳξεν αὐτοῦ τοὺς ὀφθαλμούς.&nbsp;&nbsp;</span>
<span class="ver"><b>15</b></span> <span class="text">πάλιν οὖν ἠρώτων αὐτὸν καὶ οἱ Φαρισαῖοι πῶς ἀνέβλεψεν.&nbsp;&nbsp; ὁ δὲ εἶπεν αὐτοῖς·&nbsp;&nbsp; πηλὸν ἐπέθηκέν μου ἐπὶ τοὺς ὀφθαλμοὺς καὶ ἐνιψάμην καὶ βλέπω.&nbsp;&nbsp;</span>
<span class="ver"><b>16</b></span> <span class="text">ἔλεγον οὖν ἐκ τῶν Φαρισαίων τινές·&nbsp;&nbsp; οὐκ ἔστιν οὗτος παρὰ θεοῦ ὁ ἄνθρωπος, ὅτι τὸ σάββατον οὐ τηρεῖ.&nbsp;&nbsp; ἄλλοι ἔλεγον·&nbsp;&nbsp; πῶς δύναται ἄνθρωπος ἁμαρτωλὸς τοιαῦτα σημεῖα ποιεῖν;&nbsp;&nbsp; καὶ σχίσμα ἦν ἐν αὐτοῖς.&nbsp;&nbsp;</span>
<span class="ver"><b>17</b></span> <span class="text">λέγουσιν οὖν τῷ τυφλῷ πάλιν·&nbsp;&nbsp; τί σὺ λέγεις περὶ αὐτοῦ, ὅτι ἠνέῳξέν σου τοὺς ὀφθαλμούς;&nbsp;&nbsp; ὁ δὲ εἶπεν ὅτι προφήτης ἐστίν.&nbsp;&nbsp;</span>
<span class="ver"><b>18</b></span> <span class="text">Οὐκ ἐπίστευσαν οὖν οἱ Ἰουδαῖοι περὶ αὐτοῦ ὅτι ἦν τυφλὸς καὶ ἀνέβλεψεν ἕως ὅτου ἐφώνησαν τοὺς γονεῖς αὐτοῦ τοῦ ἀναβλέψαντος</span>
<span class="ver"><b>19</b></span> <span class="text">καὶ ἠρώτησαν αὐτοὺς λέγοντες·&nbsp;&nbsp; οὗτός ἐστιν ὁ υἱὸς ὑμῶν, ὃν ὑμεῖς λέγετε ὅτι τυφλὸς ἐγεννήθη;&nbsp;&nbsp; πῶς οὖν βλέπει ἄρτι;&nbsp;&nbsp;</span>
<span class="ver"><b>20</b></span> <span class="text">ἀπεκρίθησαν οὖν οἱ γονεῖς αὐτοῦ καὶ εἶπαν·&nbsp;&nbsp; οἴδαμεν ὅτι οὗτός ἐστιν ὁ υἱὸς ἡμῶν καὶ ὅτι τυφλὸς ἐγεννήθη·&nbsp;&nbsp;</span>
<span class="ver"><b>21</b></span> <span class="text">πῶς δὲ νῦν βλέπει οὐκ οἴδαμεν, ἢ τίς ἤνοιξεν αὐτοῦ τοὺς ὀφθαλμοὺς ἡμεῖς οὐκ οἴδαμεν·&nbsp;&nbsp; αὐτὸν ἐρωτήσατε, ἡλικίαν ἔχει, αὐτὸς περὶ ἑαυτοῦ λαλήσει.&nbsp;&nbsp;</span>
<span class="ver"><b>22</b></span> <span class="text">ταῦτα εἶπαν οἱ γονεῖς αὐτοῦ ὅτι ἐφοβοῦντο τοὺς Ἰουδαίους·&nbsp;&nbsp; ἤδη γὰρ συνετέθειντο οἱ Ἰουδαῖοι ἵνα ἐάν τις αὐτὸν ὁμολογήσῃ χριστόν, ἀποσυνάγωγος γένηται.&nbsp;&nbsp;</span>
<span class="ver"><b>23</b></span> <span class="text">διὰ τοῦτο οἱ γονεῖς αὐτοῦ εἶπαν ὅτι ἡλικίαν ἔχει, αὐτὸν ἐπερωτήσατε.&nbsp;&nbsp;</span>
<span class="ver"><b>24</b></span> <span class="text">Ἐφώνησαν οὖν τὸν ἄνθρωπον ἐκ δευτέρου ὃς ἦν τυφλὸς καὶ εἶπαν αὐτῷ·&nbsp;&nbsp; δὸς δόξαν τῷ θεῷ·&nbsp;&nbsp; ἡμεῖς οἴδαμεν ὅτι οὗτος ὁ ἄνθρωπος ἁμαρτωλός ἐστιν.&nbsp;&nbsp;</span>
<span class="ver"><b>25</b></span> <span class="text">ἀπεκρίθη οὖν ἐκεῖνος·&nbsp;&nbsp; εἰ ἁμαρτωλός ἐστιν οὐκ οἶδα·&nbsp;&nbsp; ἓν οἶδα ὅτι τυφλὸς ὢν ἄρτι βλέπω.&nbsp;&nbsp;</span>
<span class="ver"><b>26</b></span> <span class="text">εἶπον οὖν αὐτῷ·&nbsp;&nbsp; τί ἐποίησέν σοι;&nbsp;&nbsp; πῶς ἤνοιξέν σου τοὺς ὀφθαλμούς;&nbsp;&nbsp;</span>
<span class="ver"><b>27</b></span> <span class="text">ἀπεκρίθη αὐτοῖς·&nbsp;&nbsp; εἶπον ὑμῖν ἤδη καὶ οὐκ ἠκούσατε·&nbsp;&nbsp; τί πάλιν θέλετε ἀκούειν;&nbsp;&nbsp; μὴ καὶ ὑμεῖς θέλετε αὐτοῦ μαθηταὶ γενέσθαι;&nbsp;&nbsp;</span>
<span class="ver"><b>28</b></span> <span class="text">καὶ ἐλοιδόρησαν αὐτὸν καὶ εἶπαν·&nbsp;&nbsp; σὺ μαθητὴς εἶ ἐκείνου, ἡμεῖς δὲ τοῦ Μωϋσέως ἐσμὲν μαθηταί·&nbsp;&nbsp;</span>
<span class="ver"><b>29</b></span> <span class="text">ἡμεῖς οἴδαμεν ὅτι Μωϋσεῖ λελάληκεν ὁ θεός, τοῦτον δὲ οὐκ οἴδαμεν πόθεν ἐστίν.&nbsp;&nbsp;</span>
<span class="ver"><b>30</b></span> <span class="text">ἀπεκρίθη ὁ ἄνθρωπος καὶ εἶπεν αὐτοῖς·&nbsp;&nbsp; ἐν τούτῳ γὰρ τὸ θαυμαστόν ἐστιν, ὅτι ὑμεῖς οὐκ οἴδατε πόθεν ἐστίν, καὶ ἤνοιξέν μου τοὺς ὀφθαλμούς.&nbsp;&nbsp;</span>
<span class="ver"><b>31</b></span> <span class="text">οἴδαμεν ὅτι ἁμαρτωλῶν ὁ θεὸς οὐκ ἀκούει, ἀλλ᾽ ἐάν τις θεοσεβὴς ᾖ καὶ τὸ θέλημα αὐτοῦ ποιῇ τούτου ἀκούει.&nbsp;&nbsp;</span>
<span class="ver"><b>32</b></span> <span class="text">ἐκ τοῦ αἰῶνος οὐκ ἠκούσθη ὅτι ἠνέῳξέν τις ὀφθαλμοὺς τυφλοῦ γεγεννημένου·&nbsp;&nbsp;</span>
<span class="ver"><b>33</b></span> <span class="text">εἰ μὴ ἦν οὗτος παρὰ θεοῦ, οὐκ ἠδύνατο ποιεῖν οὐδέν.&nbsp;&nbsp;</span>
<span class="ver"><b>34</b></span> <span class="text">ἀπεκρίθησαν καὶ εἶπαν αὐτῷ·&nbsp;&nbsp; ἐν ἁμαρτίαις σὺ ἐγεννήθης ὅλος καὶ σὺ διδάσκεις ἡμᾶς;&nbsp;&nbsp; καὶ ἐξέβαλον αὐτὸν ἔξω.&nbsp;&nbsp;</span>
<span class="ver"><b>35</b></span> <span class="text">Ἤκουσεν Ἰησοῦς ὅτι ἐξέβαλον αὐτὸν ἔξω καὶ εὑρὼν αὐτὸν εἶπεν·&nbsp;&nbsp; σὺ πιστεύεις εἰς τὸν υἱὸν τοῦ ἀνθρώπου;&nbsp;&nbsp;</span>
<span class="ver"><b>36</b></span> <span class="text">ἀπεκρίθη ἐκεῖνος καὶ εἶπεν·&nbsp;&nbsp; καὶ τίς ἐστιν, κύριε, ἵνα πιστεύσω εἰς αὐτόν;&nbsp;&nbsp;</span>
<span class="ver"><b>37</b></span> <span class="text">εἶπεν αὐτῷ ὁ Ἰησοῦς·&nbsp;&nbsp; καὶ ἑώρακας αὐτὸν καὶ ὁ λαλῶν μετὰ σοῦ ἐκεῖνός ἐστιν.&nbsp;&nbsp;</span>
<span class="ver"><b>38</b></span> <span class="text">ὁ δὲ ἔφη·&nbsp;&nbsp; πιστεύω, κύριε·&nbsp;&nbsp; καὶ προσεκύνησεν αὐτῷ.&nbsp;&nbsp;</span>
<span class="ver"><b>39</b></span> <span class="text">Καὶ εἶπεν ὁ Ἰησοῦς·&nbsp;&nbsp; εἰς κρίμα ἐγὼ εἰς τὸν κόσμον τοῦτον ἦλθον, ἵνα οἱ μὴ βλέποντες βλέπωσιν καὶ οἱ βλέποντες τυφλοὶ γένωνται.&nbsp;&nbsp;</span>
<span class="ver"><b>40</b></span> <span class="text">ἤκουσαν ἐκ τῶν Φαρισαίων ταῦτα οἱ μετ᾽ αὐτοῦ ὄντες καὶ εἶπον αὐτῷ·&nbsp;&nbsp; μὴ καὶ ἡμεῖς τυφλοί ἐσμεν;&nbsp;&nbsp;</span>
<span class="ver"><b>41</b></span> <span class="text">εἶπεν αὐτοῖς Ἰησοῦς·&nbsp;&nbsp; εἰ τυφλοὶ ἦτε, οὐκ ἂν εἴχετε ἁμαρτίαν·&nbsp;&nbsp; νῦν δὲ λέγετε ὅτι βλέπομεν, ἡ ἁμαρτία ὑμῶν μένει.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;10</div>
<span class="ver"><b>1</b></span> <span class="text">Ἀμὴν ἀμὴν λέγω ὑμῖν, ὁ μὴ εἰσερχόμενος διὰ τῆς θύρας εἰς τὴν αὐλὴν τῶν προβάτων ἀλλὰ ἀναβαίνων ἀλλαχόθεν ἐκεῖνος κλέπτης ἐστὶν καὶ λῃστής·&nbsp;&nbsp;</span>
<span class="ver"><b>2</b></span> <span class="text">ὁ δὲ εἰσερχόμενος διὰ τῆς θύρας ποιμήν ἐστιν τῶν προβάτων.&nbsp;&nbsp;</span>
<span class="ver"><b>3</b></span> <span class="text">τούτῳ ὁ θυρωρὸς ἀνοίγει καὶ τὰ πρόβατα τῆς φωνῆς αὐτοῦ ἀκούει καὶ τὰ ἴδια πρόβατα φωνεῖ κατ᾽ ὄνομα καὶ ἐξάγει αὐτά.&nbsp;&nbsp;</span>
<span class="ver"><b>4</b></span> <span class="text">ὅταν τὰ ἴδια πάντα ἐκβάλῃ, ἔμπροσθεν αὐτῶν πορεύεται καὶ τὰ πρόβατα αὐτῷ ἀκολουθεῖ, ὅτι οἴδασιν τὴν φωνὴν αὐτοῦ·&nbsp;&nbsp;</span>
<span class="ver"><b>5</b></span> <span class="text">ἀλλοτρίῳ δὲ οὐ μὴ ἀκολουθήσωσιν, ἀλλὰ φεύξονται ἀπ᾽ αὐτοῦ, ὅτι οὐκ οἴδασιν τῶν ἀλλοτρίων τὴν φωνήν.&nbsp;&nbsp;</span>
<span class="ver"><b>6</b></span> <span class="text">Ταύτην τὴν παροιμίαν εἶπεν αὐτοῖς ὁ Ἰησοῦς, ἐκεῖνοι δὲ οὐκ ἔγνωσαν τίνα ἦν ἃ ἐλάλει αὐτοῖς.&nbsp;&nbsp;</span>
<span class="ver"><b>7</b></span> <span class="text">Εἶπεν οὖν αὐτοῖς πάλιν ὁ Ἰησοῦς·&nbsp;&nbsp; ἀμὴν ἀμὴν λέγω ὑμῖν ὅτι ἐγώ εἰμι ἡ θύρα τῶν προβάτων.&nbsp;&nbsp;</span>
<span class="ver"><b>8</b></span> <span class="text">πάντες ὅσοι ἦλθον πρὸ ἐμοῦ κλέπται εἰσὶν καὶ λῃσταί, ἀλλ᾽ οὐκ ἤκουσαν αὐτῶν τὰ πρόβατα.&nbsp;&nbsp;</span>
<span class="ver"><b>9</b></span> <span class="text">ἐγώ εἰμι ἡ θύρα·&nbsp;&nbsp; δι᾽ ἐμοῦ ἐάν τις εἰσέλθῃ σωθήσεται καὶ εἰσελεύσεται καὶ ἐξελεύσεται καὶ νομὴν εὑρήσει.&nbsp;&nbsp;</span>
<span class="ver"><b>10</b></span> <span class="text">ὁ κλέπτης οὐκ ἔρχεται εἰ μὴ ἵνα κλέψῃ καὶ θύσῃ καὶ ἀπολέσῃ·&nbsp;&nbsp; ἐγὼ ἦλθον ἵνα ζωὴν ἔχωσιν καὶ περισσὸν ἔχωσιν.&nbsp;&nbsp;</span>
<span class="ver"><b>11</b></span> <span class="text">Ἐγώ εἰμι ὁ ποιμὴν ὁ καλός.&nbsp;&nbsp; ὁ ποιμὴν ὁ καλὸς τὴν ψυχὴν αὐτοῦ τίθησιν ὑπὲρ τῶν προβάτων·&nbsp;&nbsp;</span>
<span class="ver"><b>12</b></span> <span class="text">ὁ μισθωτὸς καὶ οὐκ ὢν ποιμήν, οὗ οὐκ ἔστιν τὰ πρόβατα ἴδια, θεωρεῖ τὸν λύκον ἐρχόμενον καὶ ἀφίησιν τὰ πρόβατα καὶ φεύγει – καὶ ὁ λύκος ἁρπάζει αὐτὰ καὶ σκορπίζει –</span>
<span class="ver"><b>13</b></span> <span class="text">ὅτι μισθωτός ἐστιν καὶ οὐ μέλει αὐτῷ περὶ τῶν προβάτων.&nbsp;&nbsp;</span>
<span class="ver"><b>14</b></span> <span class="text">Ἐγώ εἰμι ὁ ποιμὴν ὁ καλὸς καὶ γινώσκω τὰ ἐμὰ καὶ γινώσκουσίν με τὰ ἐμά,</span>
<span class="ver"><b>15</b></span> <span class="text">καθὼς γινώσκει με ὁ πατὴρ κἀγὼ γινώσκω τὸν πατέρα, καὶ τὴν ψυχήν μου τίθημι ὑπὲρ τῶν προβάτων.&nbsp;&nbsp;</span>
<span class="ver"><b>16</b></span> <span class="text">καὶ ἄλλα πρόβατα ἔχω ἃ οὐκ ἔστιν ἐκ τῆς αὐλῆς ταύτης·&nbsp;&nbsp; κἀκεῖνα δεῖ με ἀγαγεῖν καὶ τῆς φωνῆς μου ἀκούσουσιν, καὶ γενήσονται μία ποίμνη, εἷς ποιμήν.&nbsp;&nbsp;</span>
<span class="ver"><b>17</b></span> <span class="text">Διὰ τοῦτό με ὁ πατὴρ ἀγαπᾷ ὅτι ἐγὼ τίθημι τὴν ψυχήν μου, ἵνα πάλιν λάβω αὐτήν.&nbsp;&nbsp;</span>
<span class="ver"><b>18</b></span> <span class="text">οὐδεὶς ἦρεν αὐτὴν ἀπ᾽ ἐμοῦ, ἀλλ᾽ ἐγὼ τίθημι αὐτὴν ἀπ᾽ ἐμαυτοῦ.&nbsp;&nbsp; ἐξουσίαν ἔχω θεῖναι αὐτήν, καὶ ἐξουσίαν ἔχω πάλιν λαβεῖν αὐτήν·&nbsp;&nbsp; ταύτην τὴν ἐντολὴν ἔλαβον παρὰ τοῦ πατρός μου.&nbsp;&nbsp;</span>
<span class="ver"><b>19</b></span> <span class="text">Σχίσμα πάλιν ἐγένετο ἐν τοῖς Ἰουδαίοις διὰ τοὺς λόγους τούτους.&nbsp;&nbsp;</span>
<span class="ver"><b>20</b></span> <span class="text">ἔλεγον δὲ πολλοὶ ἐξ αὐτῶν·&nbsp;&nbsp; δαιμόνιον ἔχει καὶ μαίνεται·&nbsp;&nbsp; τί αὐτοῦ ἀκούετε;&nbsp;&nbsp;</span>
<span class="ver"><b>21</b></span> <span class="text">ἄλλοι ἔλεγον·&nbsp;&nbsp; ταῦτα τὰ ῥήματα οὐκ ἔστιν δαιμονιζομένου·&nbsp;&nbsp; μὴ δαιμόνιον δύναται τυφλῶν ὀφθαλμοὺς ἀνοῖξαι;&nbsp;&nbsp;</span>
<span class="ver"><b>22</b></span> <span class="text">Ἐγένετο τότε τὰ ἐνκαίνια ἐν τοῖς Ἱεροσολύμοις, χειμὼν ἦν,</span>
<span class="ver"><b>23</b></span> <span class="text">καὶ περιεπάτει ὁ Ἰησοῦς ἐν τῷ ἱερῷ ἐν τῇ στοᾷ τοῦ Σολομῶνος.&nbsp;&nbsp;</span>
<span class="ver"><b>24</b></span> <span class="text">ἐκύκλωσαν οὖν αὐτὸν οἱ Ἰουδαῖοι καὶ ἔλεγον αὐτῷ·&nbsp;&nbsp; ἕως πότε τὴν ψυχὴν ἡμῶν αἴρεις;&nbsp;&nbsp; εἰ σὺ εἶ ὁ χριστός, εἰπὲ ἡμῖν παρρησίᾳ.&nbsp;&nbsp;</span>
<span class="ver"><b>25</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; εἶπον ὑμῖν καὶ οὐ πιστεύετε·&nbsp;&nbsp; τὰ ἔργα ἃ ἐγὼ ποιῶ ἐν τῷ ὀνόματι τοῦ πατρός μου ταῦτα μαρτυρεῖ περὶ ἐμοῦ·&nbsp;&nbsp;</span>
<span class="ver"><b>26</b></span> <span class="text">ἀλλὰ ὑμεῖς οὐ πιστεύετε, ὅτι οὐκ ἐστὲ ἐκ τῶν προβάτων τῶν ἐμῶν.&nbsp;&nbsp;</span>
<span class="ver"><b>27</b></span> <span class="text">τὰ πρόβατα τὰ ἐμὰ τῆς φωνῆς μου ἀκούουσιν, κἀγὼ γινώσκω αὐτὰ καὶ ἀκολουθοῦσίν μοι,</span>
<span class="ver"><b>28</b></span> <span class="text">κἀγὼ δίδωμι αὐτοῖς ζωὴν αἰώνιον καὶ οὐ μὴ ἀπόλωνται εἰς τὸν αἰῶνα καὶ οὐχ ἁρπάσει τις αὐτὰ ἐκ τῆς χειρός μου.&nbsp;&nbsp;</span>
<span class="ver"><b>29</b></span> <span class="text">ὁ πατήρ μου ὃς δέδωκέν μοι πάντων μεῖζων ἐστιν, καὶ οὐδεὶς δύναται ἁρπάζειν ἐκ τῆς χειρὸς τοῦ πατρός.&nbsp;&nbsp;</span>
<span class="ver"><b>30</b></span> <span class="text">ἐγὼ καὶ ὁ πατὴρ ἕν ἐσμεν.&nbsp;&nbsp;</span>
<span class="ver"><b>31</b></span> <span class="text">Ἐβάστασαν πάλιν λίθους οἱ Ἰουδαῖοι ἵνα λιθάσωσιν αὐτόν.&nbsp;&nbsp;</span>
<span class="ver"><b>32</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; πολλὰ ἔργα καλὰ ἔδειξα ὑμῖν ἐκ τοῦ πατρός·&nbsp;&nbsp; διὰ ποῖον αὐτῶν ἔργον ἐμὲ λιθάζετε;&nbsp;&nbsp;</span>
<span class="ver"><b>33</b></span> <span class="text">ἀπεκρίθησαν αὐτῷ οἱ Ἰουδαῖοι·&nbsp;&nbsp; περὶ καλοῦ ἔργου οὐ λιθάζομέν σε ἀλλὰ περὶ βλασφημίας, καὶ ὅτι σὺ ἄνθρωπος ὢν ποιεῖς σεαυτὸν θεόν.&nbsp;&nbsp;</span>
<span class="ver"><b>34</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; οὐκ ἔστιν γεγραμμένον ἐν τῷ νόμῳ ὑμῶν ὅτι ἐγὼ εἶπα·&nbsp;&nbsp; θεοί ἐστε;&nbsp;&nbsp;</span>
<span class="ver"><b>35</b></span> <span class="text">εἰ ἐκείνους εἶπεν θεοὺς πρὸς οὓς ὁ λόγος τοῦ θεοῦ ἐγένετο, καὶ οὐ δύναται λυθῆναι ἡ γραφή,</span>
<span class="ver"><b>36</b></span> <span class="text">ὃν ὁ πατὴρ ἡγίασεν καὶ ἀπέστειλεν εἰς τὸν κόσμον ὑμεῖς λέγετε ὅτι βλασφημεῖς, ὅτι εἶπον·&nbsp;&nbsp; υἱὸς τοῦ θεοῦ εἰμι;&nbsp;&nbsp;</span>
<span class="ver"><b>37</b></span> <span class="text">εἰ οὐ ποιῶ τὰ ἔργα τοῦ πατρός μου, μὴ πιστεύετέ μοι·&nbsp;&nbsp;</span>
<span class="ver"><b>38</b></span> <span class="text">εἰ δὲ ποιῶ, κἂν ἐμοὶ μὴ πιστεύητε, τοῖς ἔργοις πιστεύετε, ἵνα γνῶτε καὶ γινώσκητε ὅτι ἐν ἐμοὶ ὁ πατὴρ κἀγὼ ἐν τῷ πατρί.&nbsp;&nbsp;</span>
<span class="ver"><b>39</b></span> <span class="text">Ἐζήτουν οὖν αὐτὸν πάλιν πιάσαι, καὶ ἐξῆλθεν ἐκ τῆς χειρὸς αὐτῶν.&nbsp;&nbsp;</span>
<span class="ver"><b>40</b></span> <span class="text">Καὶ ἀπῆλθεν πάλιν πέραν τοῦ Ἰορδάνου εἰς τὸν τόπον ὅπου ἦν Ἰωάννης τὸ πρῶτον βαπτίζων καὶ ἔμεινεν ἐκεῖ.&nbsp;&nbsp;</span>
<span class="ver"><b>41</b></span> <span class="text">καὶ πολλοὶ ἦλθον πρὸς αὐτὸν καὶ ἔλεγον ὅτι Ἰωάννης μὲν σημεῖον ἐποίησεν οὐδέν, πάντα δὲ ὅσα εἶπεν Ἰωάννης περὶ τούτου ἀληθῆ ἦν.&nbsp;&nbsp;</span>
<span class="ver"><b>42</b></span> <span class="text">καὶ πολλοὶ ἐπίστευσαν εἰς αὐτὸν ἐκεῖ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;11</div>
<span class="ver"><b>1</b></span> <span class="text">Ἦν δέ τις ἀσθενῶν, Λάζαρος ἀπὸ Βηθανίας, ἐκ τῆς κώμης Μαρίας καὶ Μάρθας τῆς ἀδελφῆς αὐτῆς.&nbsp;&nbsp;</span>
<span class="ver"><b>2</b></span> <span class="text">ἦν δὲ Μαρία ἡ ἀλείψασα τὸν κύριον μύρῳ καὶ ἐκμάξασα τοὺς πόδας αὐτοῦ ταῖς θριξὶν αὐτῆς, ἧς ὁ ἀδελφὸς Λάζαρος ἠσθένει.&nbsp;&nbsp;</span>
<span class="ver"><b>3</b></span> <span class="text">ἀπέστειλαν οὖν αἱ ἀδελφαὶ πρὸς αὐτὸν λέγουσαι·&nbsp;&nbsp; κύριε, ἴδε ὃν φιλεῖς ἀσθενεῖ.&nbsp;&nbsp;</span>
<span class="ver"><b>4</b></span> <span class="text">ἀκούσας δὲ ὁ Ἰησοῦς εἶπεν·&nbsp;&nbsp; αὕτη ἡ ἀσθένεια οὐκ ἔστιν πρὸς θάνατον ἀλλ᾽ ὑπὲρ τῆς δόξης τοῦ θεοῦ, ἵνα δοξασθῇ ὁ υἱὸς τοῦ θεοῦ δι᾽ αὐτῆς.&nbsp;&nbsp;</span>
<span class="ver"><b>5</b></span> <span class="text">ἠγάπα δὲ ὁ Ἰησοῦς τὴν Μάρθαν καὶ τὴν ἀδελφὴν αὐτῆς καὶ τὸν Λάζαρον.&nbsp;&nbsp;</span>
<span class="ver"><b>6</b></span> <span class="text">Ὡς οὖν ἤκουσεν ὅτι ἀσθενεῖ, τότε μὲν ἔμεινεν ἐν ᾧ ἦν τόπῳ δύο ἡμέρας,</span>
<span class="ver"><b>7</b></span> <span class="text">ἔπειτα μετὰ τοῦτο λέγει τοῖς μαθηταῖς·&nbsp;&nbsp; ἄγωμεν εἰς τὴν Ἰουδαίαν πάλιν.&nbsp;&nbsp;</span>
<span class="ver"><b>8</b></span> <span class="text">λέγουσιν αὐτῷ οἱ μαθηταί·&nbsp;&nbsp; ῥαββεί, νῦν ἐζήτουν σε λιθάσαι οἱ Ἰουδαῖοι, καὶ πάλιν ὑπάγεις ἐκεῖ;&nbsp;&nbsp;</span>
<span class="ver"><b>9</b></span> <span class="text">ἀπεκρίθη Ἰησοῦς·&nbsp;&nbsp; οὐχὶ δώδεκα ὧραί εἰσιν τῆς ἡμέρας;&nbsp;&nbsp; ἐάν τις περιπατῇ ἐν τῇ ἡμέρᾳ, οὐ προσκόπτει, ὅτι τὸ φῶς τοῦ κόσμου τούτου βλέπει·&nbsp;&nbsp;</span>
<span class="ver"><b>10</b></span> <span class="text">ἐὰν δέ τις περιπατῇ ἐν τῇ νυκτί, προσκόπτει, ὅτι τὸ φῶς οὐκ ἔστιν ἐν αὐτῷ.&nbsp;&nbsp;</span>
<span class="ver"><b>11</b></span> <span class="text">Ταῦτα εἶπεν, καὶ μετὰ τοῦτο λέγει αὐτοῖς·&nbsp;&nbsp; Λάζαρος ὁ φίλος ἡμῶν κεκοίμηται·&nbsp;&nbsp; ἀλλὰ πορεύομαι ἵνα ἐξυπνίσω αὐτόν.&nbsp;&nbsp;</span>
<span class="ver"><b>12</b></span> <span class="text">εἶπον οὖν οἱ μαθηταὶ αὐτῷ·&nbsp;&nbsp; κύριε, εἰ κεκοίμηται σωθήσεται.&nbsp;&nbsp;</span>
<span class="ver"><b>13</b></span> <span class="text">εἰρήκει δὲ ὁ Ἰησοῦς περὶ τοῦ θανάτου αὐτοῦ, ἐκεῖνοι δὲ ἔδοξαν ὅτι περὶ τῆς κοιμήσεως τοῦ ὕπνου λέγει.&nbsp;&nbsp;</span>
<span class="ver"><b>14</b></span> <span class="text">τότε οὖν εἶπεν αὐτοῖς ὁ Ἰησοῦς παρρησίᾳ·&nbsp;&nbsp; Λάζαρος ἀπέθανεν,</span>
<span class="ver"><b>15</b></span> <span class="text">καὶ χαίρω δι᾽ ὑμᾶς ἵνα πιστεύσητε, ὅτι οὐκ ἤμην ἐκεῖ·&nbsp;&nbsp; ἀλλὰ ἄγωμεν πρὸς αὐτόν.&nbsp;&nbsp;</span>
<span class="ver"><b>16</b></span> <span class="text">εἶπεν οὖν Θωμᾶς ὁ λεγόμενος Δίδυμος τοῖς συνμαθηταῖς·&nbsp;&nbsp; ἄγωμεν καὶ ἡμεῖς ἵνα ἀποθάνωμεν μετ᾽ αὐτοῦ.&nbsp;&nbsp;</span>
<span class="ver"><b>17</b></span> <span class="text">Ἐλθὼν οὖν ὁ Ἰησοῦς εὗρεν αὐτὸν τέσσαρας ἤδη ἡμέρας ἔχοντα ἐν τῷ μνημείῳ.&nbsp;&nbsp;</span>
<span class="ver"><b>18</b></span> <span class="text">ἦν δὲ ἡ Βηθανία ἐγγὺς τῶν Ἱεροσολύμων ὡς ἀπὸ σταδίων δεκαπέντε.&nbsp;&nbsp;</span>
<span class="ver"><b>19</b></span> <span class="text">πολλοὶ δὲ ἐκ τῶν Ἰουδαίων ἐληλύθεισαν πρὸς τὴν Μάρθαν καὶ Μαριὰμ ἵνα παραμυθήσωνται αὐτὰς περὶ τοῦ ἀδελφοῦ.&nbsp;&nbsp;</span>
<span class="ver"><b>20</b></span> <span class="text">Ἡ οὖν Μάρθα ὡς ἤκουσεν ὅτι Ἰησοῦς ἔρχεται ὑπήντησεν αὐτῷ·&nbsp;&nbsp; Μαρία δὲ ἐν τῷ οἴκῳ ἐκαθέζετο.&nbsp;&nbsp;</span>
<span class="ver"><b>21</b></span> <span class="text">εἶπεν οὖν ἡ Μάρθα πρὸς τὸν Ἰησοῦν·&nbsp;&nbsp; κύριε, εἰ ἦς ὧδε οὐκ ἂν ἀπέθανεν ὁ ἀδελφός μου·&nbsp;&nbsp;</span>
<span class="ver"><b>22</b></span> <span class="text">ἀλλὰ καὶ νῦν οἶδα ὅτι ὅσα ἂν αἰτήσῃ τὸν θεὸν δώσει σοι ὁ θεός.&nbsp;&nbsp;</span>
<span class="ver"><b>23</b></span> <span class="text">λέγει αὐτῇ ὁ Ἰησοῦς·&nbsp;&nbsp; ἀναστήσεται ὁ ἀδελφός σου.&nbsp;&nbsp;</span>
<span class="ver"><b>24</b></span> <span class="text">λέγει αὐτῷ ἡ Μάρθα·&nbsp;&nbsp; οἶδα ὅτι ἀναστήσεται ἐν τῇ ἀναστάσει ἐν τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>25</b></span> <span class="text">εἶπεν αὐτῇ ὁ Ἰησοῦς·&nbsp;&nbsp; ἐγώ εἰμι ἡ ἀνάστασις καὶ ἡ ζωή·&nbsp;&nbsp; ὁ πιστεύων εἰς ἐμὲ κἂν ἀποθάνῃ ζήσεται,</span>
<span class="ver"><b>26</b></span> <span class="text">καὶ πᾶς ὁ ζῶν καὶ πιστεύων εἰς ἐμὲ οὐ μὴ ἀποθάνῃ εἰς τὸν αἰῶνα.&nbsp;&nbsp; πιστεύεις τοῦτο;&nbsp;&nbsp;</span>
<span class="ver"><b>27</b></span> <span class="text">λέγει αὐτῷ·&nbsp;&nbsp; ναὶ κύριε, ἐγὼ πεπίστευκα ὅτι σὺ εἶ ὁ χριστὸς ὁ υἱὸς τοῦ θεοῦ ὁ εἰς τὸν κόσμον ἐρχόμενος.&nbsp;&nbsp;</span>
<span class="ver"><b>28</b></span> <span class="text">Καὶ τοῦτο εἰποῦσα ἀπῆλθεν καὶ ἐφώνησεν Μαριὰμ τὴν ἀδελφὴν αὐτῆς λάθρᾳ εἰποῦσα·&nbsp;&nbsp; ὁ διδάσκαλος πάρεστιν καὶ φωνεῖ σε.&nbsp;&nbsp;</span>
<span class="ver"><b>29</b></span> <span class="text">ἐκείνη δὲ ὡς ἤκουσεν ἠγέρθη ταχὺ καὶ ἤρχετο πρὸς αὐτόν.&nbsp;&nbsp;</span>
<span class="ver"><b>30</b></span> <span class="text">οὔπω δὲ ἐληλύθει ὁ Ἰησοῦς εἰς τὴν κώμην, ἀλλ᾽ ἦν ἔτι ἐν τῷ τόπῳ ὅπου ὑπήντησεν αὐτῷ ἡ Μάρθα.&nbsp;&nbsp;</span>
<span class="ver"><b>31</b></span> <span class="text">οἱ οὖν Ἰουδαῖοι οἱ ὄντες μετ᾽ αὐτῆς ἐν τῇ οἰκίᾳ καὶ παραμυθούμενοι αὐτήν, ἰδόντες τὴν Μαριὰμ ὅτι ταχέως ἀνέστη καὶ ἐξῆλθεν, ἠκολούθησαν αὐτῇ δόξαντες ὅτι ὑπάγει εἰς τὸ μνημεῖον ἵνα κλαύσῃ ἐκεῖ.&nbsp;&nbsp;</span>
<span class="ver"><b>32</b></span> <span class="text">Ἡ οὖν Μαριὰμ ὡς ἦλθεν ὅπου ἦν Ἰησοῦς ἰδοῦσα αὐτὸν ἔπεσεν αὐτοῦ πρὸς τοὺς πόδας λέγουσα αὐτῷ·&nbsp;&nbsp; κύριε, εἰ ἦς ὧδε οὐκ ἄν μου ἀπέθανεν ὁ ἀδελφός.&nbsp;&nbsp;</span>
<span class="ver"><b>33</b></span> <span class="text">Ἰησοῦς οὖν ὡς εἶδεν αὐτὴν κλαίουσαν καὶ τοὺς συνελθόντας αὐτῇ Ἰουδαίους κλαίοντας, ἐνεβριμήσατο τῷ πνεύματι καὶ ἐτάραξεν ἑαυτὸν</span>
<span class="ver"><b>34</b></span> <span class="text">καὶ εἶπεν·&nbsp;&nbsp; ποῦ τεθείκατε αὐτόν;&nbsp;&nbsp; λέγουσιν αὐτῷ·&nbsp;&nbsp; κύριε, ἔρχου καὶ ἴδε.&nbsp;&nbsp;</span>
<span class="ver"><b>35</b></span> <span class="text">ἐδάκρυσεν ὁ Ἰησοῦς.&nbsp;&nbsp;</span>
<span class="ver"><b>36</b></span> <span class="text">ἔλεγον οὖν οἱ Ἰουδαῖοι·&nbsp;&nbsp; ἴδε πῶς ἐφίλει αὐτόν.&nbsp;&nbsp;</span>
<span class="ver"><b>37</b></span> <span class="text">τινὲς δὲ ἐξ αὐτῶν εἶπον·&nbsp;&nbsp; οὐκ ἐδύνατο οὗτος ὁ ἀνοίξας τοὺς ὀφθαλμοὺς τοῦ τυφλοῦ ποιῆσαι ἵνα καὶ οὗτος μὴ ἀποθάνῃ;&nbsp;&nbsp;</span>
<span class="ver"><b>38</b></span> <span class="text">Ἰησοῦς οὖν πάλιν ἐμβριμώμενος ἐν ἑαυτῷ ἔρχεται εἰς τὸ μνημεῖον·&nbsp;&nbsp; ἦν δὲ σπήλαιον καὶ λίθος ἐπέκειτο ἐπ᾽ αὐτῷ.&nbsp;&nbsp;</span>
<span class="ver"><b>39</b></span> <span class="text">λέγει ὁ Ἰησοῦς·&nbsp;&nbsp; ἄρατε τὸν λίθον.&nbsp;&nbsp; λέγει αὐτῷ ἡ ἀδελφὴ τοῦ τετελευτηκότος Μάρθα·&nbsp;&nbsp; κύριε, ἤδη ὄζει, τεταρταῖος γάρ ἐστιν.&nbsp;&nbsp;</span>
<span class="ver"><b>40</b></span> <span class="text">λέγει αὐτῇ ὁ Ἰησοῦς·&nbsp;&nbsp; οὐκ εἶπόν σοι ὅτι ἐὰν πιστεύσῃς ὄψῃ τὴν δόξαν τοῦ θεοῦ;&nbsp;&nbsp;</span>
<span class="ver"><b>41</b></span> <span class="text">ἦραν οὖν τὸν λίθον.&nbsp;&nbsp; ὁ δὲ Ἰησοῦς ἦρεν τοὺς ὀφθαλμοὺς ἄνω καὶ εἶπεν·&nbsp;&nbsp; πάτερ, εὐχαριστῶ σοι ὅτι ἤκουσάς μου.&nbsp;&nbsp;</span>
<span class="ver"><b>42</b></span> <span class="text">ἐγὼ δὲ ᾔδειν ὅτι πάντοτέ μου ἀκούεις, ἀλλὰ διὰ τὸν ὄχλον τὸν περιεστῶτα εἶπον, ἵνα πιστεύσωσιν ὅτι σύ με ἀπέστειλας.&nbsp;&nbsp;</span>
<span class="ver"><b>43</b></span> <span class="text">καὶ ταῦτα εἰπὼν φωνῇ μεγάλῃ ἐκραύγασεν·&nbsp;&nbsp; Λάζαρε, δεῦρο ἔξω.&nbsp;&nbsp;</span>
<span class="ver"><b>44</b></span> <span class="text">ἐξῆλθεν ὁ τεθνηκὼς δεδεμένος τοὺς πόδας καὶ τὰς χεῖρας κειρίαις καὶ ἡ ὄψις αὐτοῦ σουδαρίῳ περιεδέδετο.&nbsp;&nbsp; λέγει αὐτοῖς ὁ Ἰησοῦς·&nbsp;&nbsp; λύσατε αὐτὸν καὶ ἄφετε αὐτὸν ὑπάγειν.&nbsp;&nbsp;</span>
<span class="ver"><b>45</b></span> <span class="text">Πολλοὶ οὖν ἐκ τῶν Ἰουδαίων οἱ ἐλθόντες πρὸς τὴν Μαριὰμ καὶ θεασάμενοι ἃ ἐποίησεν ἐπίστευσαν εἰς αὐτόν·&nbsp;&nbsp;</span>
<span class="ver"><b>46</b></span> <span class="text">τινὲς δὲ ἐξ αὐτῶν ἀπῆλθον πρὸς τοὺς Φαρισαίους καὶ εἶπον αὐτοῖς ἃ ἐποίησεν Ἰησοῦς.&nbsp;&nbsp;</span>
<span class="ver"><b>47</b></span> <span class="text">Συνήγαγον οὖν οἱ ἀρχιερεῖς καὶ οἱ Φαρισαῖοι συνέδριον καὶ ἔλεγον·&nbsp;&nbsp; τί ποιοῦμεν ὅτι οὗτος ὁ ἄνθρωπος πολλὰ ποιεῖ σημεῖα;&nbsp;&nbsp;</span>
<span class="ver"><b>48</b></span> <span class="text">ἐὰν ἀφῶμεν αὐτὸν οὕτως, πάντες πιστεύσουσιν εἰς αὐτόν, καὶ ἐλεύσονται οἱ Ῥωμαῖοι καὶ ἀροῦσιν ἡμῶν καὶ τὸν τόπον καὶ τὸ ἔθνος.&nbsp;&nbsp;</span>
<span class="ver"><b>49</b></span> <span class="text">εἷς δέ τις ἐξ αὐτῶν Καϊάφας, ἀρχιερεὺς ὢν τοῦ ἐνιαυτοῦ ἐκείνου, εἶπεν αὐτοῖς·&nbsp;&nbsp; ὑμεῖς οὐκ οἴδατε οὐδέν,</span>
<span class="ver"><b>50</b></span> <span class="text">οὐδὲ λογίζεσθε ὅτι συμφέρει ὑμῖν ἵνα εἷς ἄνθρωπος ἀποθάνῃ ὑπὲρ τοῦ λαοῦ καὶ μὴ ὅλον τὸ ἔθνος ἀπόληται.&nbsp;&nbsp;</span>
<span class="ver"><b>51</b></span> <span class="text">τοῦτο δὲ ἀφ᾽ ἑαυτοῦ οὐκ εἶπεν, ἀλλὰ ἀρχιερεὺς ὢν τοῦ ἐνιαυτοῦ ἐκείνου ἐπροφήτευσεν ὅτι ἔμελλεν Ἰησοῦς ἀποθνῄσκειν ὑπὲρ τοῦ ἔθνους,</span>
<span class="ver"><b>52</b></span> <span class="text">καὶ οὐχ ὑπὲρ τοῦ ἔθνους μόνον ἀλλ᾽ ἵνα καὶ τὰ τέκνα τοῦ θεοῦ τὰ διεσκορπισμένα συναγάγῃ εἰς ἕν.&nbsp;&nbsp;</span>
<span class="ver"><b>53</b></span> <span class="text">ἀπ᾽ ἐκείνης οὖν τῆς ἡμέρας ἐβουλεύσαντο ἵνα ἀποκτείνωσιν αὐτόν.&nbsp;&nbsp;</span>
<span class="ver"><b>54</b></span> <span class="text">Ὁ οὖν Ἰησοῦς οὐκέτι παρρησίᾳ περιεπάτει ἐν τοῖς Ἰουδαίοις, ἀλλὰ ἀπῆλθεν ἐκεῖθεν εἰς τὴν χώραν ἐγγὺς τῆς ἐρήμου, εἰς Ἐφραὶμ λεγομένην πόλιν, κἀκεῖ ἔμεινεν μετὰ τῶν μαθητῶν.&nbsp;&nbsp;</span>
<span class="ver"><b>55</b></span> <span class="text">Ἦν δὲ ἐγγὺς τὸ πάσχα τῶν Ἰουδαίων, καὶ ἀνέβησαν πολλοὶ εἰς Ἱεροσόλυμα ἐκ τῆς χώρας πρὸ τοῦ πάσχα ἵνα ἁγνίσωσιν ἑαυτούς.&nbsp;&nbsp;</span>
<span class="ver"><b>56</b></span> <span class="text">ἐζήτουν οὖν τὸν Ἰησοῦν καὶ ἔλεγον μετ᾽ ἀλλήλων ἐν τῷ ἱερῷ ἑστηκότες·&nbsp;&nbsp; τί δοκεῖ ὑμῖν;&nbsp;&nbsp; ὅτι οὐ μὴ ἔλθῃ εἰς τὴν ἑορτήν;&nbsp;&nbsp;</span>
<span class="ver"><b>57</b></span> <span class="text">δεδώκεισαν δὲ οἱ ἀρχιερεῖς καὶ οἱ Φαρισαῖοι ἐντολὰς ἵνα ἐάν τις γνῷ ποῦ ἐστιν μηνύσῃ, ὅπως πιάσωσιν αὐτόν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;12</div>
<span class="ver"><b>1</b></span> <span class="text">Ὁ οὖν Ἰησοῦς πρὸ ἓξ ἡμερῶν τοῦ πάσχα ἦλθεν εἰς Βηθανίαν, ὅπου ἦν Λάζαρος, ὃν ἤγειρεν ἐκ νεκρῶν Ἰησοῦς.&nbsp;&nbsp;</span>
<span class="ver"><b>2</b></span> <span class="text">ἐποίησαν οὖν αὐτῷ δεῖπνον ἐκεῖ, καὶ ἡ Μάρθα διηκόνει, ὁ δὲ Λάζαρος εἷς ἦν ἐκ τῶν ἀνακειμένων σὺν αὐτῷ.&nbsp;&nbsp;</span>
<span class="ver"><b>3</b></span> <span class="text">Ἡ οὖν Μαρία λαβοῦσα λίτραν μύρου νάρδου πιστικῆς πολυτίμου ἤλειψεν τοὺς πόδας τοῦ Ἰησοῦ καὶ ἐξέμαξεν ταῖς θριξὶν αὐτῆς τοὺς πόδας αὐτοῦ·&nbsp;&nbsp; ἡ δὲ οἰκία ἐπληρώθη ἐκ τῆς ὀσμῆς τοῦ μύρου.&nbsp;&nbsp;</span>
<span class="ver"><b>4</b></span> <span class="text">Λέγει δὲ Ἰούδας ὁ Ἰσκαριώτης εἷς τῶν μαθητῶν αὐτοῦ, ὁ μέλλων αὐτὸν παραδιδόναι·&nbsp;&nbsp;</span>
<span class="ver"><b>5</b></span> <span class="text">διὰ τί τοῦτο τὸ μύρον οὐκ ἐπράθη τριακοσίων δηναρίων καὶ ἐδόθη πτωχοῖς;&nbsp;&nbsp;</span>
<span class="ver"><b>6</b></span> <span class="text">εἶπεν δὲ τοῦτο οὐχ ὅτι περὶ τῶν πτωχῶν ἔμελεν αὐτῷ, ἀλλ᾽ ὅτι κλέπτης ἦν καὶ τὸ γλωσσόκομον ἔχων τὰ βαλλόμενα ἐβάσταζεν.&nbsp;&nbsp;</span>
<span class="ver"><b>7</b></span> <span class="text">εἶπεν οὖν ὁ Ἰησοῦς·&nbsp;&nbsp; ἄφες αὐτήν, ἵνα εἰς τὴν ἡμέραν τοῦ ἐνταφιασμοῦ μου τηρήσῃ αὐτό·&nbsp;&nbsp;</span>
<span class="ver"><b>8</b></span> <span class="text">τοὺς πτωχοὺς γὰρ πάντοτε ἔχετε μεθ᾽ ἑαυτῶν, ἐμὲ δὲ οὐ πάντοτε ἔχετε.&nbsp;&nbsp;</span>
<span class="ver"><b>9</b></span> <span class="text">Ἔγνω οὖν ὁ ὄχλος πολὺς ἐκ τῶν Ἰουδαίων ὅτι ἐκεῖ ἐστιν καὶ ἦλθον οὐ διὰ τὸν Ἰησοῦν μόνον, ἀλλ᾽ ἵνα καὶ τὸν Λάζαρον ἴδωσιν ὃν ἤγειρεν ἐκ νεκρῶν.&nbsp;&nbsp;</span>
<span class="ver"><b>10</b></span> <span class="text">ἐβουλεύσαντο δὲ οἱ ἀρχιερεῖς ἵνα καὶ τὸν Λάζαρον ἀποκτείνωσιν,</span>
<span class="ver"><b>11</b></span> <span class="text">ὅτι πολλοὶ δι᾽ αὐτὸν ὑπῆγον τῶν Ἰουδαίων καὶ ἐπίστευον εἰς τὸν Ἰησοῦν.&nbsp;&nbsp;</span>
<span class="ver"><b>12</b></span> <span class="text">Τῇ ἐπαύριον ὁ ὄχλος πολὺς ὁ ἐλθὼν εἰς τὴν ἑορτήν, ἀκούσαντες ὅτι ἔρχεται ὁ Ἰησοῦς εἰς Ἱεροσόλυμα</span>
<span class="ver"><b>13</b></span> <span class="text">ἔλαβον τὰ βαΐα τῶν φοινίκων καὶ ἐξῆλθον εἰς ὑπάντησιν αὐτῷ καὶ ἐκραύγαζον·&nbsp;&nbsp; ὡσαννά·&nbsp;&nbsp; εὐλογημένος ὁ ἐρχόμενος ἐν ὀνόματι κυρίου, καὶ ὁ βασιλεὺς τοῦ Ἰσραήλ.&nbsp;&nbsp;</span>
<span class="ver"><b>14</b></span> <span class="text">εὑρὼν δὲ ὁ Ἰησοῦς ὀνάριον ἐκάθισεν ἐπ᾽ αὐτό, καθώς ἐστιν γεγραμμένον·&nbsp;&nbsp;</span>
<span class="ver"><b>15</b></span> <span class="text">μὴ φοβοῦ, θυγάτηρ Σιών·&nbsp;&nbsp; ἰδοὺ ὁ βασιλεύς σου ἔρχεται, καθήμενος ἐπὶ πῶλον ὄνου.&nbsp;&nbsp;</span>
<span class="ver"><b>16</b></span> <span class="text">ταῦτα οὐκ ἔγνωσαν αὐτοῦ οἱ μαθηταὶ τὸ πρῶτον, ἀλλ᾽ ὅτε ἐδοξάσθη Ἰησοῦς τότε ἐμνήσθησαν ὅτι ταῦτα ἦν ἐπ᾽ αὐτῷ γεγραμμένα καὶ ταῦτα ἐποίησαν αὐτῷ.&nbsp;&nbsp;</span>
<span class="ver"><b>17</b></span> <span class="text">Ἐμαρτύρει οὖν ὁ ὄχλος ὁ ὢν μετ᾽ αὐτοῦ ὅτε τὸν Λάζαρον ἐφώνησεν ἐκ τοῦ μνημείου καὶ ἤγειρεν αὐτὸν ἐκ νεκρῶν.&nbsp;&nbsp;</span>
<span class="ver"><b>18</b></span> <span class="text">διὰ τοῦτο καὶ ὑπήντησεν αὐτῷ ὁ ὄχλος, ὅτι ἤκουσαν τοῦτο αὐτὸν πεποιηκέναι τὸ σημεῖον.&nbsp;&nbsp;</span>
<span class="ver"><b>19</b></span> <span class="text">οἱ οὖν Φαρισαῖοι εἶπαν πρὸς ἑαυτούς·&nbsp;&nbsp; θεωρεῖτε ὅτι οὐκ ὠφελεῖτε οὐδέν·&nbsp;&nbsp; ἴδε ὁ κόσμος ὀπίσω αὐτοῦ ἀπῆλθεν.&nbsp;&nbsp;</span>
<span class="ver"><b>20</b></span> <span class="text">Ἦσαν δὲ Ἕλληνές τινες ἐκ τῶν ἀναβαινόντων ἵνα προσκυνήσωσιν ἐν τῇ ἑορτῇ·&nbsp;&nbsp;</span>
<span class="ver"><b>21</b></span> <span class="text">οὗτοι οὖν προσῆλθον Φιλίππῳ τῷ ἀπὸ Βηθσαϊδὰ τῆς Γαλιλαίας καὶ ἠρώτων αὐτὸν λέγοντες·&nbsp;&nbsp; κύριε, θέλομεν τὸν Ἰησοῦν ἰδεῖν.&nbsp;&nbsp;</span>
<span class="ver"><b>22</b></span> <span class="text">ἔρχεται ὁ Φίλιππος καὶ λέγει τῷ Ἀνδρέᾳ, ἔρχεται Ἀνδρέας καὶ Φίλιππος καὶ λέγουσιν τῷ Ἰησοῦ.&nbsp;&nbsp;</span>
<span class="ver"><b>23</b></span> <span class="text">Ὁ δὲ Ἰησοῦς ἀποκρίνεται αὐτοῖς λέγων·&nbsp;&nbsp; ἐλήλυθεν ἡ ὥρα ἵνα δοξασθῇ ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>24</b></span> <span class="text">ἀμὴν ἀμὴν λέγω ὑμῖν, ἐὰν μὴ ὁ κόκκος τοῦ σίτου πεσὼν εἰς τὴν γῆν ἀποθάνῃ, αὐτὸς μόνος μένει·&nbsp;&nbsp; ἐὰν δὲ ἀποθάνῃ, πολὺν καρπὸν φέρει.&nbsp;&nbsp;</span>
<span class="ver"><b>25</b></span> <span class="text">ὁ φιλῶν τὴν ψυχὴν αὐτοῦ ἀπολλύει αὐτήν, καὶ ὁ μισῶν τὴν ψυχὴν αὐτοῦ ἐν τῷ κόσμῳ τούτῳ εἰς ζωὴν αἰώνιον φυλάξει αὐτήν.&nbsp;&nbsp;</span>
<span class="ver"><b>26</b></span> <span class="text">ἐὰν ἐμοί τις διακονῇ, ἐμοὶ ἀκολουθείτω, καὶ ὅπου εἰμὶ ἐγὼ ἐκεῖ καὶ ὁ διάκονος ὁ ἐμὸς ἔσται·&nbsp;&nbsp; ἐάν τις ἐμοὶ διακονῇ τιμήσει αὐτὸν ὁ πατήρ.&nbsp;&nbsp;</span>
<span class="ver"><b>27</b></span> <span class="text">Νῦν ἡ ψυχή μου τετάρακται, καὶ τί εἴπω;&nbsp;&nbsp; πάτερ, σῶσόν με ἐκ τῆς ὥρας ταύτης;&nbsp;&nbsp; ἀλλὰ διὰ τοῦτο ἦλθον εἰς τὴν ὥραν ταύτην.&nbsp;&nbsp;</span>
<span class="ver"><b>28</b></span> <span class="text">πάτερ, δόξασόν σου τὸ ὄνομα.&nbsp;&nbsp; ἦλθεν οὖν φωνὴ ἐκ τοῦ οὐρανοῦ·&nbsp;&nbsp; καὶ ἐδόξασα καὶ πάλιν δοξάσω.&nbsp;&nbsp;</span>
<span class="ver"><b>29</b></span> <span class="text">ὁ οὖν ὄχλος ὁ ἑστὼς καὶ ἀκούσας ἔλεγεν βροντὴν γεγονέναι, ἄλλοι ἔλεγον·&nbsp;&nbsp; ἄγγελος αὐτῷ λελάληκεν.&nbsp;&nbsp;</span>
<span class="ver"><b>30</b></span> <span class="text">ἀπεκρίθη Ἰησοῦς καὶ εἶπεν·&nbsp;&nbsp; οὐ δι᾽ ἐμὲ ἡ φωνὴ αὕτη γέγονεν ἀλλὰ δι᾽ ὑμᾶς.&nbsp;&nbsp;</span>
<span class="ver"><b>31</b></span> <span class="text">νῦν κρίσις ἐστὶν τοῦ κόσμου τούτου, νῦν ὁ ἄρχων τοῦ κόσμου τούτου ἐκβληθήσεται ἔξω·&nbsp;&nbsp;</span>
<span class="ver"><b>32</b></span> <span class="text">κἀγὼ ἐὰν ὑψωθῶ ἐκ τῆς γῆς, πάντας ἑλκύσω πρὸς ἐμαυτόν.&nbsp;&nbsp;</span>
<span class="ver"><b>33</b></span> <span class="text">τοῦτο δὲ ἔλεγεν σημαίνων ποίῳ θανάτῳ ἤμελλεν ἀποθνῄσκειν.&nbsp;&nbsp;</span>
<span class="ver"><b>34</b></span> <span class="text">Ἀπεκρίθη οὖν αὐτῷ ὁ ὄχλος·&nbsp;&nbsp; ἡμεῖς ἠκούσαμεν ἐκ τοῦ νόμου ὅτι ὁ χριστὸς μένει εἰς τὸν αἰῶνα, καὶ πῶς λέγεις σὺ ὅτι δεῖ ὑψωθῆναι τὸν υἱὸν τοῦ ἀνθρώπου;&nbsp;&nbsp; τίς ἐστιν οὗτος ὁ υἱὸς τοῦ ἀνθρώπου;&nbsp;&nbsp;</span>
<span class="ver"><b>35</b></span> <span class="text">εἶπεν οὖν αὐτοῖς ὁ Ἰησοῦς·&nbsp;&nbsp; ἔτι μικρὸν χρόνον τὸ φῶς ἐν ὑμῖν ἐστιν.&nbsp;&nbsp; περιπατεῖτε ὡς τὸ φῶς ἔχετε, ἵνα μὴ σκοτία ὑμᾶς καταλάβῃ·&nbsp;&nbsp; καὶ ὁ περιπατῶν ἐν τῇ σκοτίᾳ οὐκ οἶδεν ποῦ ὑπάγει.&nbsp;&nbsp;</span>
<span class="ver"><b>36</b></span> <span class="text">ὡς τὸ φῶς ἔχετε, πιστεύετε εἰς τὸ φῶς, ἵνα υἱοὶ φωτὸς γένησθε.&nbsp;&nbsp; ταῦτα ἐλάλησεν Ἰησοῦς, καὶ ἀπελθὼν ἐκρύβη ἀπ᾽ αὐτῶν.&nbsp;&nbsp;</span>
<span class="ver"><b>37</b></span> <span class="text">Τοσαῦτα δὲ αὐτοῦ σημεῖα πεποιηκότος ἔμπροσθεν αὐτῶν οὐκ ἐπίστευον εἰς αὐτόν,</span>
<span class="ver"><b>38</b></span> <span class="text">ἵνα ὁ λόγος Ἠσαΐου τοῦ προφήτου πληρωθῇ ὃν εἶπεν·&nbsp;&nbsp; κύριε, τίς ἐπίστευσεν τῇ ἀκοῇ ἡμῶν;&nbsp;&nbsp; καὶ ὁ βραχίων κυρίου τίνι ἀπεκαλύφθη;&nbsp;&nbsp;</span>
<span class="ver"><b>39</b></span> <span class="text">διὰ τοῦτο οὐκ ἠδύναντο πιστεύειν, ὅτι πάλιν εἶπεν Ἠσαΐας·&nbsp;&nbsp;</span>
<span class="ver"><b>40</b></span> <span class="text">τετύφλωκεν αὐτῶν τοὺς ὀφθαλμοὺς καὶ ἐπώρωσεν αὐτῶν τὴν καρδίαν, ἵνα μὴ ἴδωσιν τοῖς ὀφθαλμοῖς καὶ νοήσωσιν τῇ καρδίᾳ καὶ στραφῶσιν, καὶ ἰάσομαι αὐτούς.&nbsp;&nbsp;</span>
<span class="ver"><b>41</b></span> <span class="text">ταῦτα εἶπεν Ἠσαΐας ὅτι εἶδεν τὴν δόξαν αὐτοῦ, καὶ ἐλάλησεν περὶ αὐτοῦ.&nbsp;&nbsp;</span>
<span class="ver"><b>42</b></span> <span class="text">ὅμως μέντοι καὶ ἐκ τῶν ἀρχόντων πολλοὶ ἐπίστευσαν εἰς αὐτόν, ἀλλὰ διὰ τοὺς Φαρισαίους οὐχ ὡμολόγουν ἵνα μὴ ἀποσυνάγωγοι γένωνται·&nbsp;&nbsp;</span>
<span class="ver"><b>43</b></span> <span class="text">ἠγάπησαν γὰρ τὴν δόξαν τῶν ἀνθρώπων μᾶλλον ἤπερ τὴν δόξαν τοῦ θεοῦ.&nbsp;&nbsp;</span>
<span class="ver"><b>44</b></span> <span class="text">Ἰησοῦς δὲ ἔκραξεν καὶ εἶπεν·&nbsp;&nbsp; ὁ πιστεύων εἰς ἐμὲ οὐ πιστεύει εἰς ἐμὲ ἀλλὰ εἰς τὸν πέμψαντά με,</span>
<span class="ver"><b>45</b></span> <span class="text">καὶ ὁ θεωρῶν ἐμὲ θεωρεῖ τὸν πέμψαντά με.&nbsp;&nbsp;</span>
<span class="ver"><b>46</b></span> <span class="text">ἐγὼ φῶς εἰς τὸν κόσμον ἐλήλυθα, ἵνα πᾶς ὁ πιστεύων εἰς ἐμὲ ἐν τῇ σκοτίᾳ μὴ μείνῃ.&nbsp;&nbsp;</span>
<span class="ver"><b>47</b></span> <span class="text">καὶ ἐάν τίς μου ἀκούσῃ τῶν ῥημάτων καὶ μὴ φυλάξῃ, ἐγὼ οὐ κρίνω αὐτόν·&nbsp;&nbsp; οὐ γὰρ ἦλθον ἵνα κρίνω τὸν κόσμον, ἀλλ᾽ ἵνα σώσω τὸν κόσμον.&nbsp;&nbsp;</span>
<span class="ver"><b>48</b></span> <span class="text">ὁ ἀθετῶν ἐμὲ καὶ μὴ λαμβάνων τὰ ῥήματά μου ἔχει τὸν κρίνοντα αὐτόν·&nbsp;&nbsp; ὁ λόγος ὃν ἐλάλησα ἐκεῖνος κρινεῖ αὐτὸν ἐν τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>49</b></span> <span class="text">ὅτι ἐγὼ ἐξ ἐμαυτοῦ οὐκ ἐλάλησα, ἀλλ᾽ ὁ πέμψας με πατὴρ αὐτός μοι ἐντολὴν δέδωκεν τί εἴπω καὶ τί λαλήσω.&nbsp;&nbsp;</span>
<span class="ver"><b>50</b></span> <span class="text">καὶ οἶδα ὅτι ἡ ἐντολὴ αὐτοῦ ζωὴ αἰώνιός ἐστιν.&nbsp;&nbsp; ἃ οὖν ἐγὼ λαλῶ, καθὼς εἴρηκέν μοι ὁ πατήρ, οὕτως λαλῶ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;13</div>
<span class="ver"><b>1</b></span> <span class="text">Πρὸ δὲ τῆς ἑορτῆς τοῦ πάσχα εἰδὼς ὁ Ἰησοῦς ὅτι ἦλθεν αὐτοῦ ἡ ὥρα ἵνα μεταβῇ ἐκ τοῦ κόσμου τούτου πρὸς τὸν πατέρα, ἀγαπήσας τοὺς ἰδίους τοὺς ἐν τῷ κόσμῳ εἰς τέλος ἠγάπησεν αὐτούς.&nbsp;&nbsp;</span>
<span class="ver"><b>2</b></span> <span class="text">Καὶ δείπνου γινομένου, τοῦ διαβόλου ἤδη βεβληκότος εἰς τὴν καρδίαν ἵνα παραδοῖ αὐτὸν Ἰούδας Σίμωνος Ἰσκαριώτης,</span>
<span class="ver"><b>3</b></span> <span class="text">εἰδὼς ὅτι πάντα δέδωκεν αὐτῷ ὁ πατὴρ εἰς τὰς χεῖρας καὶ ὅτι ἀπὸ θεοῦ ἐξῆλθεν καὶ πρὸς τὸν θεὸν ὑπάγει,</span>
<span class="ver"><b>4</b></span> <span class="text">ἐγείρεται ἐκ τοῦ δείπνου καὶ τίθησιν τὰ ἱμάτια καὶ λαβὼν λέντιον διέζωσεν ἑαυτόν·&nbsp;&nbsp;</span>
<span class="ver"><b>5</b></span> <span class="text">εἶτα βάλλει ὕδωρ εἰς τὸν νιπτῆρα καὶ ἤρξατο νίπτειν τοὺς πόδας τῶν μαθητῶν καὶ ἐκμάσσειν τῷ λεντίῳ ᾧ ἦν διεζωσμένος.&nbsp;&nbsp;</span>
<span class="ver"><b>6</b></span> <span class="text">Ἔρχεται οὖν πρὸς Σίμωνα Πέτρον·&nbsp;&nbsp; λέγει αὐτῷ·&nbsp;&nbsp; κύριε, σύ μου νίπτεις τοὺς πόδας;&nbsp;&nbsp;</span>
<span class="ver"><b>7</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; ὃ ἐγὼ ποιῶ σὺ οὐκ οἶδας ἄρτι, γνώσῃ δὲ μετὰ ταῦτα.&nbsp;&nbsp;</span>
<span class="ver"><b>8</b></span> <span class="text">λέγει αὐτῷ Πέτρος·&nbsp;&nbsp; οὐ μὴ νίψῃς μου τοὺς πόδας εἰς τὸν αἰῶνα.&nbsp;&nbsp; ἀπεκρίθη Ἰησοῦς αὐτῷ·&nbsp;&nbsp; ἐὰν μὴ νίψω σε, οὐκ ἔχεις μέρος μετ᾽ ἐμοῦ.&nbsp;&nbsp;</span>
<span class="ver"><b>9</b></span> <span class="text">λέγει αὐτῷ Σίμων Πέτρος·&nbsp;&nbsp; κύριε, μὴ τοὺς πόδας μου μόνον ἀλλὰ καὶ τὰς χεῖρας καὶ τὴν κεφαλήν.&nbsp;&nbsp;</span>
<span class="ver"><b>10</b></span> <span class="text">λέγει αὐτῷ ὁ Ἰησοῦς·&nbsp;&nbsp; ὁ λελουμένος οὐκ ἔχει χρείαν εἰ μὴ τοὺς πόδας νίψασθαι, ἀλλ᾽ ἔστιν καθαρὸς ὅλος·&nbsp;&nbsp; καὶ ὑμεῖς καθαροί ἐστε, ἀλλ᾽ οὐχὶ πάντες.&nbsp;&nbsp;</span>
<span class="ver"><b>11</b></span> <span class="text">ᾔδει γὰρ τὸν παραδιδόντα αὐτόν·&nbsp;&nbsp; διὰ τοῦτο εἶπεν ὅτι οὐχὶ πάντες καθαροί ἐστε.&nbsp;&nbsp;</span>
<span class="ver"><b>12</b></span> <span class="text">Ὅτε οὖν ἔνιψεν τοὺς πόδας αὐτῶν καὶ ἔλαβεν τὰ ἱμάτια αὐτοῦ καὶ ἀνέπεσεν πάλιν, εἶπεν αὐτοῖς·&nbsp;&nbsp; γινώσκετε τί πεποίηκα ὑμῖν;&nbsp;&nbsp;</span>
<span class="ver"><b>13</b></span> <span class="text">ὑμεῖς φωνεῖτέ με·&nbsp;&nbsp; ὁ διδάσκαλος, καί·&nbsp;&nbsp; ὁ κύριος, καὶ καλῶς λέγετε·&nbsp;&nbsp; εἰμὶ γάρ.&nbsp;&nbsp;</span>
<span class="ver"><b>14</b></span> <span class="text">εἰ οὖν ἐγὼ ἔνιψα ὑμῶν τοὺς πόδας ὁ κύριος καὶ ὁ διδάσκαλος, καὶ ὑμεῖς ὀφείλετε ἀλλήλων νίπτειν τοὺς πόδας·&nbsp;&nbsp;</span>
<span class="ver"><b>15</b></span> <span class="text">ὑπόδειγμα γὰρ ἔδωκα ὑμῖν ἵνα καθὼς ἐγὼ ἐποίησα ὑμῖν καὶ ὑμεῖς ποιῆτε.&nbsp;&nbsp;</span>
<span class="ver"><b>16</b></span> <span class="text">ἀμὴν ἀμὴν λέγω ὑμῖν, οὐκ ἔστιν δοῦλος μείζων τοῦ κυρίου αὐτοῦ οὐδὲ ἀπόστολος μείζων τοῦ πέμψαντος αὐτόν.&nbsp;&nbsp;</span>
<span class="ver"><b>17</b></span> <span class="text">εἰ ταῦτα οἴδατε, μακάριοί ἐστε ἐὰν ποιῆτε αὐτά.&nbsp;&nbsp;</span>
<span class="ver"><b>18</b></span> <span class="text">Οὐ περὶ πάντων ὑμῶν λέγω·&nbsp;&nbsp; ἐγὼ οἶδα τίνας ἐξελεξάμην·&nbsp;&nbsp; ἀλλ᾽ ἵνα ἡ γραφὴ πληρωθῇ·&nbsp;&nbsp; ὁ τρώγων μετ ἐμοῦ τὸν ἄρτον ἐπῆρεν ἐπ᾽ ἐμὲ τὴν πτέρναν αὐτοῦ.&nbsp;&nbsp;</span>
<span class="ver"><b>19</b></span> <span class="text">ἀπ᾽ ἄρτι λέγω ὑμῖν πρὸ τοῦ γενέσθαι, ἵνα πιστεύσητε ὅταν γένηται ὅτι ἐγώ εἰμι.&nbsp;&nbsp;</span>
<span class="ver"><b>20</b></span> <span class="text">ἀμὴν ἀμὴν λέγω ὑμῖν, ὁ λαμβάνων ἄν τινα πέμψω ἐμὲ λαμβάνει, ὁ δὲ ἐμὲ λαμβάνων λαμβάνει τὸν πέμψαντά με.&nbsp;&nbsp;</span>
<span class="ver"><b>21</b></span> <span class="text">Ταῦτα εἰπὼν ὁ Ἰησοῦς ἐταράχθη τῷ πνεύματι καὶ ἐμαρτύρησεν καὶ εἶπεν·&nbsp;&nbsp; ἀμὴν ἀμὴν λέγω ὑμῖν ὅτι εἷς ἐξ ὑμῶν παραδώσει με.&nbsp;&nbsp;</span>
<span class="ver"><b>22</b></span> <span class="text">ἔβλεπον εἰς ἀλλήλους οἱ μαθηταὶ ἀπορούμενοι περὶ τίνος λέγει.&nbsp;&nbsp;</span>
<span class="ver"><b>23</b></span> <span class="text">ἦν δὲ ἀνακείμενος εἷς ἐκ τῶν μαθητῶν αὐτοῦ ἐν τῷ κόλπῳ τοῦ Ἰησοῦ, ὃν ἠγάπα ὁ Ἰησοῦς.&nbsp;&nbsp;</span>
<span class="ver"><b>24</b></span> <span class="text">νεύει οὖν τούτῳ Σίμων Πέτρος πυθέσθαι τίς ἂν εἴη περὶ οὗ λέγει.&nbsp;&nbsp;</span>
<span class="ver"><b>25</b></span> <span class="text">ἐπιπεσών οὖν ἐκεῖνος οὕτως ἐπὶ τὸ στῆθος τοῦ Ἰησοῦ λέγει αὐτῷ·&nbsp;&nbsp; κύριε, τίς ἐστιν;&nbsp;&nbsp;</span>
<span class="ver"><b>26</b></span> <span class="text">ἀποκρίνεται ὁ Ἰησοῦς·&nbsp;&nbsp; ἐκεῖνός ἐστιν ᾧ ἐγὼ βάψω τὸ ψωμίον καὶ δώσω αὐτῷ.&nbsp;&nbsp; βάψας οὖν τὸ ψωμίον λαμβάνει καὶ δίδωσιν Ἰούδᾳ Σίμωνος Ἰσκαριώτου.&nbsp;&nbsp;</span>
<span class="ver"><b>27</b></span> <span class="text">καὶ μετὰ τὸ ψωμίον τότε εἰσῆλθεν εἰς ἐκεῖνον ὁ σατανᾶς.&nbsp;&nbsp; λέγει οὖν αὐτῷ ὁ Ἰησοῦς·&nbsp;&nbsp; ὃ ποιεῖς ποίησον τάχειον.&nbsp;&nbsp;</span>
<span class="ver"><b>28</b></span> <span class="text">τοῦτο δὲ οὐδεὶς ἔγνω τῶν ἀνακειμένων πρὸς τί εἶπεν αὐτῷ·&nbsp;&nbsp;</span>
<span class="ver"><b>29</b></span> <span class="text">τινὲς γὰρ ἐδόκουν, ἐπεὶ τὸ γλωσσόκομον εἶχεν Ἰούδας, ὅτι λέγει αὐτῷ ὁ Ἰησοῦς·&nbsp;&nbsp; ἀγόρασον ὧν χρείαν ἔχομεν εἰς τὴν ἑορτήν, ἢ τοῖς πτωχοῖς ἵνα τι δῷ.&nbsp;&nbsp;</span>
<span class="ver"><b>30</b></span> <span class="text">λαβὼν οὖν τὸ ψωμίον ἐκεῖνος ἐξῆλθεν εὐθύς.&nbsp;&nbsp; ἦν δὲ νύξ.&nbsp;&nbsp;</span>
<span class="ver"><b>31</b></span> <span class="text">Ὅτε οὖν ἐξῆλθεν, λέγει Ἰησοῦς·&nbsp;&nbsp; νῦν ἐδοξάσθη ὁ υἱὸς τοῦ ἀνθρώπου καὶ ὁ θεὸς ἐδοξάσθη ἐν αὐτῷ·&nbsp;&nbsp;</span>
<span class="ver"><b>32</b></span> <span class="text">καὶ ὁ θεὸς δοξάσει αὐτὸν ἐν αὐτῷ, καὶ εὐθὺς δοξάσει αὐτὸν.&nbsp;&nbsp;</span>
<span class="ver"><b>33</b></span> <span class="text">τεκνία, ἔτι μικρὸν μεθ᾽ ὑμῶν εἰμι·&nbsp;&nbsp; ζητήσετέ με, καὶ καθὼς εἶπον τοῖς Ἰουδαίοις ὅτι ὅπου ἐγὼ ὑπάγω ὑμεῖς οὐ δύνασθε ἐλθεῖν, καὶ ὑμῖν λέγω ἄρτι.&nbsp;&nbsp;</span>
<span class="ver"><b>34</b></span> <span class="text">Ἐντολὴν καινὴν δίδωμι ὑμῖν, ἵνα ἀγαπᾶτε ἀλλήλους, καθὼς ἠγάπησα ὑμᾶς ἵνα καὶ ὑμεῖς ἀγαπᾶτε ἀλλήλους.&nbsp;&nbsp;</span>
<span class="ver"><b>35</b></span> <span class="text">ἐν τούτῳ γνώσονται πάντες ὅτι ἐμοὶ μαθηταί ἐστε, ἐὰν ἀγάπην ἔχητε ἐν ἀλλήλοις.&nbsp;&nbsp;</span>
<span class="ver"><b>36</b></span> <span class="text">Λέγει αὐτῷ Σίμων Πέτρος·&nbsp;&nbsp; κύριε, ποῦ ὑπάγεις;&nbsp;&nbsp; ἀπεκρίθη αὐτῷ Ἰησοῦς·&nbsp;&nbsp; ὅπου ὑπάγω οὐ δύνασαί μοι νῦν ἀκολουθῆσαι, ἀκολουθήσεις δὲ ὕστερον.&nbsp;&nbsp;</span>
<span class="ver"><b>37</b></span> <span class="text">λέγει αὐτῷ ὁ Πέτρος·&nbsp;&nbsp; κύριε, διὰ τί οὐ δύναμαί σοι ἀκολουθῆσαι ἄρτι;&nbsp;&nbsp; τὴν ψυχήν μου ὑπὲρ σοῦ θήσω.&nbsp;&nbsp;</span>
<span class="ver"><b>38</b></span> <span class="text">ἀποκρίνεται Ἰησοῦς·&nbsp;&nbsp; τὴν ψυχήν σου ὑπὲρ ἐμοῦ θήσεις;&nbsp;&nbsp; ἀμὴν ἀμὴν λέγω σοι, οὐ μὴ ἀλέκτωρ φωνήσῃ ἕως οὗ ἀρνήσῃ με τρίς.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;14</div>
<span class="ver"><b>1</b></span> <span class="text">Μὴ ταρασσέσθω ὑμῶν ἡ καρδία·&nbsp;&nbsp; πιστεύετε εἰς τὸν θεὸν καὶ εἰς ἐμὲ πιστεύετε.&nbsp;&nbsp;</span>
<span class="ver"><b>2</b></span> <span class="text">ἐν τῇ οἰκίᾳ τοῦ πατρός μου μοναὶ πολλαί εἰσιν·&nbsp;&nbsp; εἰ δὲ μή, εἶπον ἂν ὑμῖν ὅτι πορεύομαι ἑτοιμάσαι τόπον ὑμῖν;&nbsp;&nbsp;</span>
<span class="ver"><b>3</b></span> <span class="text">καὶ ἐὰν πορευθῶ καὶ ἑτοιμάσω τόπον ὑμῖν, πάλιν ἔρχομαι καὶ παραλήμψομαι ὑμᾶς πρὸς ἐμαυτόν, ἵνα ὅπου εἰμὶ ἐγὼ καὶ ὑμεῖς ἦτε.&nbsp;&nbsp;</span>
<span class="ver"><b>4</b></span> <span class="text">καὶ ὅπου ἐγὼ ὑπάγω οἴδατε τὴν ὁδόν.&nbsp;&nbsp;</span>
<span class="ver"><b>5</b></span> <span class="text">Λέγει αὐτῷ Θωμᾶς·&nbsp;&nbsp; κύριε, οὐκ οἴδαμεν ποῦ ὑπάγεις·&nbsp;&nbsp; πῶς δυνάμεθα τὴν ὁδὸν εἰδέναι;&nbsp;&nbsp;</span>
<span class="ver"><b>6</b></span> <span class="text">λέγει αὐτῷ ὁ Ἰησοῦς·&nbsp;&nbsp; ἐγώ εἰμι ἡ ὁδὸς καὶ ἡ ἀλήθεια καὶ ἡ ζωή·&nbsp;&nbsp; οὐδεὶς ἔρχεται πρὸς τὸν πατέρα εἰ μὴ δι᾽ ἐμοῦ.&nbsp;&nbsp;</span>
<span class="ver"><b>7</b></span> <span class="text">εἰ ἐγνώκατέ με, καὶ τὸν πατέρα μου γνώσεσθε.&nbsp;&nbsp; καὶ ἀπ᾽ ἄρτι γινώσκετε αὐτὸν καὶ ἑωράκατε αὐτόν.&nbsp;&nbsp;</span>
<span class="ver"><b>8</b></span> <span class="text">Λέγει αὐτῷ Φίλιππος·&nbsp;&nbsp; κύριε, δεῖξον ἡμῖν τὸν πατέρα, καὶ ἀρκεῖ ἡμῖν.&nbsp;&nbsp;</span>
<span class="ver"><b>9</b></span> <span class="text">λέγει αὐτῷ ὁ Ἰησοῦς·&nbsp;&nbsp; τοσοῦτον χρόνον μεθ᾽ ὑμῶν εἰμι καὶ οὐκ ἔγνωκάς με, Φίλιππε;&nbsp;&nbsp; ὁ ἑωρακὼς ἐμὲ ἑώρακεν τὸν πατέρα·&nbsp;&nbsp; πῶς σὺ λέγεις·&nbsp;&nbsp; δεῖξον ἡμῖν τὸν πατέρα;&nbsp;&nbsp;</span>
<span class="ver"><b>10</b></span> <span class="text">οὐ πιστεύεις ὅτι ἐγὼ ἐν τῷ πατρὶ καὶ ὁ πατὴρ ἐν ἐμοί ἐστιν;&nbsp;&nbsp; τὰ ῥήματα ἃ ἐγὼ λαλῶ ὑμῖν ἀπ᾽ ἐμαυτοῦ οὐ λαλῶ, ὁ δὲ πατὴρ ἐν ἐμοὶ μένων ποιεῖ τὰ ἔργα αὐτοῦ.&nbsp;&nbsp;</span>
<span class="ver"><b>11</b></span> <span class="text">πιστεύετέ μοι ὅτι ἐγὼ ἐν τῷ πατρὶ καὶ ὁ πατὴρ ἐν ἐμοί·&nbsp;&nbsp; εἰ δὲ μή, διὰ τὰ ἔργα αὐτὰ πιστεύετε.&nbsp;&nbsp;</span>
<span class="ver"><b>12</b></span> <span class="text">Ἀμὴν ἀμὴν λέγω ὑμῖν, ὁ πιστεύων εἰς ἐμὲ τὰ ἔργα ἃ ἐγὼ ποιῶ κἀκεῖνος ποιήσει καὶ μείζονα τούτων ποιήσει, ὅτι ἐγὼ πρὸς τὸν πατέρα πορεύομαι·&nbsp;&nbsp;</span>
<span class="ver"><b>13</b></span> <span class="text">καὶ ὅ τι ἂν αἰτήσητε ἐν τῷ ὀνόματί μου τοῦτο ποιήσω, ἵνα δοξασθῇ ὁ πατὴρ ἐν τῷ υἱῷ.&nbsp;&nbsp;</span>
<span class="ver"><b>14</b></span> <span class="text">ἐάν τι αἰτήσητέ με ἐν τῷ ὀνόματί μου ἐγὼ ποιήσω.&nbsp;&nbsp;</span>
<span class="ver"><b>15</b></span> <span class="text">Ἐὰν ἀγαπᾶτέ με, τὰς ἐντολὰς τὰς ἐμὰς τηρήσετε·&nbsp;&nbsp;</span>
<span class="ver"><b>16</b></span> <span class="text">κἀγὼ ἐρωτήσω τὸν πατέρα καὶ ἄλλον παράκλητον δώσει ὑμῖν, ἵνα μεθ᾽ ὑμῶν εἰς τὸν αἰῶνα ᾖ,</span>
<span class="ver"><b>17</b></span> <span class="text">τὸ πνεῦμα τῆς ἀληθείας, ὃ ὁ κόσμος οὐ δύναται λαβεῖν, ὅτι οὐ θεωρεῖ αὐτὸ οὐδὲ γινώσκει·&nbsp;&nbsp; ὑμεῖς γινώσκετε αὐτό, ὅτι παρ᾽ ὑμῖν μένει καὶ ἐν ὑμῖν ἔσται.&nbsp;&nbsp;</span>
<span class="ver"><b>18</b></span> <span class="text">Οὐκ ἀφήσω ὑμᾶς ὀρφανούς, ἔρχομαι πρὸς ὑμᾶς.&nbsp;&nbsp;</span>
<span class="ver"><b>19</b></span> <span class="text">ἔτι μικρὸν καὶ ὁ κόσμος με οὐκέτι θεωρεῖ, ὑμεῖς δὲ θεωρεῖτέ με, ὅτι ἐγὼ ζῶ καὶ ὑμεῖς ζήσετε.&nbsp;&nbsp;</span>
<span class="ver"><b>20</b></span> <span class="text">ἐν ἐκείνῃ τῇ ἡμέρᾳ γνώσεσθε ὑμεῖς ὅτι ἐγὼ ἐν τῷ πατρί μου καὶ ὑμεῖς ἐν ἐμοὶ κἀγὼ ἐν ὑμῖν.&nbsp;&nbsp;</span>
<span class="ver"><b>21</b></span> <span class="text">ὁ ἔχων τὰς ἐντολάς μου καὶ τηρῶν αὐτὰς ἐκεῖνός ἐστιν ὁ ἀγαπῶν με·&nbsp;&nbsp; ὁ δὲ ἀγαπῶν με ἀγαπηθήσεται ὑπὸ τοῦ πατρός μου, κἀγὼ ἀγαπήσω αὐτὸν καὶ ἐμφανίσω αὐτῷ ἐμαυτόν.&nbsp;&nbsp;</span>
<span class="ver"><b>22</b></span> <span class="text">Λέγει αὐτῷ Ἰούδας, οὐχ ὁ Ἰσκαριώτης·&nbsp;&nbsp; κύριε, τί γέγονεν ὅτι ἡμῖν μέλλεις ἐμφανίζειν σεαυτὸν καὶ οὐχὶ τῷ κόσμῳ;&nbsp;&nbsp;</span>
<span class="ver"><b>23</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; ἐάν τις ἀγαπᾷ με τὸν λόγον μου τηρήσει, καὶ ὁ πατήρ μου ἀγαπήσει αὐτὸν καὶ πρὸς αὐτὸν ἐλευσόμεθα καὶ μονὴν παρ᾽ αὐτῷ ποιησόμεθα.&nbsp;&nbsp;</span>
<span class="ver"><b>24</b></span> <span class="text">ὁ μὴ ἀγαπῶν με τοὺς λόγους μου οὐ τηρεῖ·&nbsp;&nbsp; καὶ ὁ λόγος ὃν ἀκούετε οὐκ ἔστιν ἐμὸς ἀλλὰ τοῦ πέμψαντός με πατρός.&nbsp;&nbsp;</span>
<span class="ver"><b>25</b></span> <span class="text">Ταῦτα λελάληκα ὑμῖν παρ᾽ ὑμῖν μένων·&nbsp;&nbsp;</span>
<span class="ver"><b>26</b></span> <span class="text">ὁ δὲ παράκλητος, τὸ πνεῦμα τὸ ἅγιον, ὃ πέμψει ὁ πατὴρ ἐν τῷ ὀνόματί μου, ἐκεῖνος ὑμᾶς διδάξει πάντα καὶ ὑπομνήσει ὑμᾶς πάντα ἃ εἶπον ὑμῖν.&nbsp;&nbsp;</span>
<span class="ver"><b>27</b></span> <span class="text">Εἰρήνην ἀφίημι ὑμῖν, εἰρήνην τὴν ἐμὴν δίδωμι ὑμῖν·&nbsp;&nbsp; οὐ καθὼς ὁ κόσμος δίδωσιν ἐγὼ δίδωμι ὑμῖν.&nbsp;&nbsp; μὴ ταρασσέσθω ὑμῶν ἡ καρδία μηδὲ δειλιάτω.&nbsp;&nbsp;</span>
<span class="ver"><b>28</b></span> <span class="text">ἠκούσατε ὅτι ἐγὼ εἶπον ὑμῖν·&nbsp;&nbsp; ὑπάγω καὶ ἔρχομαι πρὸς ὑμᾶς.&nbsp;&nbsp; εἰ ἠγαπᾶτέ με ἐχάρητε ἂν ὅτι πορεύομαι πρὸς τὸν πατέρα, ὅτι ὁ πατὴρ μείζων μού ἐστιν.&nbsp;&nbsp;</span>
<span class="ver"><b>29</b></span> <span class="text">καὶ νῦν εἴρηκα ὑμῖν πρὶν γενέσθαι, ἵνα ὅταν γένηται πιστεύσητε.&nbsp;&nbsp;</span>
<span class="ver"><b>30</b></span> <span class="text">Οὐκέτι πολλὰ λαλήσω μεθ᾽ ὑμῶν, ἔρχεται γὰρ ὁ τοῦ κόσμου ἄρχων·&nbsp;&nbsp; καὶ ἐν ἐμοὶ οὐκ ἔχει οὐδέν,</span>
<span class="ver"><b>31</b></span> <span class="text">ἀλλ᾽ ἵνα γνῷ ὁ κόσμος ὅτι ἀγαπῶ τὸν πατέρα, καὶ καθὼς ἐνετείλατό μοι ὁ πατήρ, οὕτως ποιῶ.&nbsp;&nbsp; ἐγείρεσθε, ἄγωμεν ἐντεῦθεν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;15</div>
<span class="ver"><b>1</b></span> <span class="text">Ἐγώ εἰμι ἡ ἄμπελος ἡ ἀληθινὴ καὶ ὁ πατήρ μου ὁ γεωργός ἐστιν.&nbsp;&nbsp;</span>
<span class="ver"><b>2</b></span> <span class="text">πᾶν κλῆμα ἐν ἐμοὶ μὴ φέρον καρπὸν αἴρει αὐτό, καὶ πᾶν τὸ καρπὸν φέρον καθαίρει αὐτὸ ἵνα καρπὸν πλείονα φέρῃ.&nbsp;&nbsp;</span>
<span class="ver"><b>3</b></span> <span class="text">ἤδη ὑμεῖς καθαροί ἐστε διὰ τὸν λόγον ὃν λελάληκα ὑμῖν·&nbsp;&nbsp;</span>
<span class="ver"><b>4</b></span> <span class="text">μείνατε ἐν ἐμοί, κἀγὼ ἐν ὑμῖν.&nbsp;&nbsp; καθὼς τὸ κλῆμα οὐ δύναται καρπὸν φέρειν ἀφ᾽ ἑαυτοῦ ἐὰν μὴ μένῃ ἐν τῇ ἀμπέλῳ, οὕτως οὐδὲ ὑμεῖς ἐὰν μὴ ἐν ἐμοὶ μένητε.&nbsp;&nbsp;</span>
<span class="ver"><b>5</b></span> <span class="text">ἐγώ εἰμι ἡ ἄμπελος, ὑμεῖς τὰ κλήματα.&nbsp;&nbsp; ὁ μένων ἐν ἐμοὶ κἀγὼ ἐν αὐτῷ οὗτος φέρει καρπὸν πολύν, ὅτι χωρὶς ἐμοῦ οὐ δύνασθε ποιεῖν οὐδέν.&nbsp;&nbsp;</span>
<span class="ver"><b>6</b></span> <span class="text">ἐὰν μή τις μένῃ ἐν ἐμοί, ἐβλήθη ἔξω ὡς τὸ κλῆμα καὶ ἐξηράνθη καὶ συνάγουσιν αὐτὰ καὶ εἰς τὸ πῦρ βάλλουσιν καὶ καίεται.&nbsp;&nbsp;</span>
<span class="ver"><b>7</b></span> <span class="text">ἐὰν μείνητε ἐν ἐμοὶ καὶ τὰ ῥήματά μου ἐν ὑμῖν μείνῃ, ὃ ἐὰν θέλητε αἰτήσασθε, καὶ γενήσεται ὑμῖν.&nbsp;&nbsp;</span>
<span class="ver"><b>8</b></span> <span class="text">ἐν τούτῳ ἐδοξάσθη ὁ πατήρ μου, ἵνα καρπὸν πολὺν φέρητε καὶ γένησθε ἐμοὶ μαθηταί.&nbsp;&nbsp;</span>
<span class="ver"><b>9</b></span> <span class="text">Καθὼς ἠγάπησέν με ὁ πατήρ, κἀγὼ ὑμᾶς ἠγάπησα·&nbsp;&nbsp; μείνατε ἐν τῇ ἀγάπῃ τῇ ἐμῇ.&nbsp;&nbsp;</span>
<span class="ver"><b>10</b></span> <span class="text">ἐὰν τὰς ἐντολάς μου τηρήσητε, μενεῖτε ἐν τῇ ἀγάπῃ μου, καθὼς ἐγὼ τοῦ πατρός τὰς ἐντολὰς τετήρηκα καὶ μένω αὐτοῦ ἐν τῇ ἀγάπῃ.&nbsp;&nbsp;</span>
<span class="ver"><b>11</b></span> <span class="text">Ταῦτα λελάληκα ὑμῖν ἵνα ἡ χαρὰ ἡ ἐμὴ ἐν ὑμῖν ᾖ καὶ ἡ χαρὰ ὑμῶν πληρωθῇ.&nbsp;&nbsp;</span>
<span class="ver"><b>12</b></span> <span class="text">Αὕτη ἐστὶν ἡ ἐντολὴ ἡ ἐμή, ἵνα ἀγαπᾶτε ἀλλήλους καθὼς ἠγάπησα ὑμᾶς.&nbsp;&nbsp;</span>
<span class="ver"><b>13</b></span> <span class="text">μείζονα ταύτης ἀγάπην οὐδεὶς ἔχει, ἵνα τις τὴν ψυχὴν αὐτοῦ θῇ ὑπὲρ τῶν φίλων αὐτοῦ.&nbsp;&nbsp;</span>
<span class="ver"><b>14</b></span> <span class="text">ὑμεῖς φίλοι μού ἐστε ἐὰν ποιῆτε ἃ ἐγὼ ἐντέλλομαι ὑμῖν.&nbsp;&nbsp;</span>
<span class="ver"><b>15</b></span> <span class="text">οὐκέτι λέγω ὑμᾶς δούλους, ὅτι ὁ δοῦλος οὐκ οἶδεν τί ποιεῖ αὐτοῦ ὁ κύριος·&nbsp;&nbsp; ὑμᾶς δὲ εἴρηκα φίλους, ὅτι πάντα ἃ ἤκουσα παρὰ τοῦ πατρός μου ἐγνώρισα ὑμῖν.&nbsp;&nbsp;</span>
<span class="ver"><b>16</b></span> <span class="text">οὐχ ὑμεῖς με ἐξελέξασθε, ἀλλ᾽ ἐγὼ ἐξελεξάμην ὑμᾶς καὶ ἔθηκα ὑμᾶς ἵνα ὑμεῖς ὑπάγητε καὶ καρπὸν φέρητε καὶ ὁ καρπὸς ὑμῶν μένῃ, ἵνα ὅ τι ἂν αἰτήσητε τὸν πατέρα ἐν τῷ ὀνόματί μου δῷ ὑμῖν.&nbsp;&nbsp;</span>
<span class="ver"><b>17</b></span> <span class="text">Ταῦτα ἐντέλλομαι ὑμῖν, ἵνα ἀγαπᾶτε ἀλλήλους.&nbsp;&nbsp;</span>
<span class="ver"><b>18</b></span> <span class="text">Εἰ ὁ κόσμος ὑμᾶς μισεῖ, γινώσκετε ὅτι ἐμὲ πρῶτον ὑμῶν μεμίσηκεν.&nbsp;&nbsp;</span>
<span class="ver"><b>19</b></span> <span class="text">εἰ ἐκ τοῦ κόσμου ἦτε, ὁ κόσμος ἂν τὸ ἴδιον ἐφίλει·&nbsp;&nbsp; ὅτι δὲ ἐκ τοῦ κόσμου οὐκ ἐστέ, ἀλλ᾽ ἐγὼ ἐξελεξάμην ὑμᾶς ἐκ τοῦ κόσμου, διὰ τοῦτο μισεῖ ὑμᾶς ὁ κόσμος.&nbsp;&nbsp;</span>
<span class="ver"><b>20</b></span> <span class="text">μνημονεύετε τοῦ λόγου οὗ ἐγὼ εἶπον ὑμῖν·&nbsp;&nbsp; οὐκ ἔστιν δοῦλος μείζων τοῦ κυρίου αὐτοῦ.&nbsp;&nbsp; εἰ ἐμὲ ἐδίωξαν, καὶ ὑμᾶς διώξουσιν·&nbsp;&nbsp; εἰ τὸν λόγον μου ἐτήρησαν, καὶ τὸν ὑμέτερον τηρήσουσιν.&nbsp;&nbsp;</span>
<span class="ver"><b>21</b></span> <span class="text">ἀλλὰ ταῦτα πάντα ποιήσουσιν εἰς ὑμᾶς διὰ τὸ ὄνομά μου, ὅτι οὐκ οἴδασιν τὸν πέμψαντά με.&nbsp;&nbsp;</span>
<span class="ver"><b>22</b></span> <span class="text">Εἰ μὴ ἦλθον καὶ ἐλάλησα αὐτοῖς, ἁμαρτίαν οὐκ εἴχοσαν·&nbsp;&nbsp; νῦν δὲ πρόφασιν οὐκ ἔχουσιν περὶ τῆς ἁμαρτίας αὐτῶν.&nbsp;&nbsp;</span>
<span class="ver"><b>23</b></span> <span class="text">ὁ ἐμὲ μισῶν καὶ τὸν πατέρα μου μισεῖ.&nbsp;&nbsp;</span>
<span class="ver"><b>24</b></span> <span class="text">εἰ τὰ ἔργα μὴ ἐποίησα ἐν αὐτοῖς ἃ οὐδεὶς ἄλλος ἐποίησεν, ἁμαρτίαν οὐκ εἴχοσαν·&nbsp;&nbsp; νῦν δὲ καὶ ἑωράκασιν καὶ μεμισήκασιν καὶ ἐμὲ καὶ τὸν πατέρα μου.&nbsp;&nbsp;</span>
<span class="ver"><b>25</b></span> <span class="text">ἀλλ᾽ ἵνα πληρωθῇ ὁ λόγος ὁ ἐν τῷ νόμῳ αὐτῶν γεγραμμένος ὅτι ἐμίσησάν με δωρεάν.&nbsp;&nbsp;</span>
<span class="ver"><b>26</b></span> <span class="text">Ὅταν ἔλθῃ ὁ παράκλητος ὃν ἐγὼ πέμψω ὑμῖν παρὰ τοῦ πατρός, τὸ πνεῦμα τῆς ἀληθείας ὃ παρὰ τοῦ πατρὸς ἐκπορεύεται, ἐκεῖνος μαρτυρήσει περὶ ἐμοῦ·&nbsp;&nbsp;</span>
<span class="ver"><b>27</b></span> <span class="text">καὶ ὑμεῖς δὲ μαρτυρεῖτε, ὅτι ἀπ᾽ ἀρχῆς μετ᾽ ἐμοῦ ἐστε.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;16</div>
<span class="ver"><b>1</b></span> <span class="text">Ταῦτα λελάληκα ὑμῖν ἵνα μὴ σκανδαλισθῆτε.&nbsp;&nbsp;</span>
<span class="ver"><b>2</b></span> <span class="text">ἀποσυναγώγους ποιήσουσιν ὑμᾶς·&nbsp;&nbsp; ἀλλ᾽ ἔρχεται ὥρα ἵνα πᾶς ὁ ἀποκτείνας ὑμᾶς δόξῃ λατρείαν προσφέρειν τῷ θεῷ.&nbsp;&nbsp;</span>
<span class="ver"><b>3</b></span> <span class="text">καὶ ταῦτα ποιήσουσιν ὅτι οὐκ ἔγνωσαν τὸν πατέρα οὐδὲ ἐμέ.&nbsp;&nbsp;</span>
<span class="ver"><b>4</b></span> <span class="text">ἀλλὰ ταῦτα λελάληκα ὑμῖν ἵνα ὅταν ἔλθῃ ἡ ὥρα αὐτῶν μνημονεύητε αὐτῶν ὅτι ἐγὼ εἶπον ὑμῖν.&nbsp;&nbsp; Ταῦτα δὲ ὑμῖν ἐξ ἀρχῆς οὐκ εἶπον, ὅτι μεθ᾽ ὑμῶν ἤμην.&nbsp;&nbsp;</span>
<span class="ver"><b>5</b></span> <span class="text">νῦν δὲ ὑπάγω πρὸς τὸν πέμψαντά με, καὶ οὐδεὶς ἐξ ὑμῶν ἐρωτᾷ με·&nbsp;&nbsp; ποῦ ὑπάγεις;&nbsp;&nbsp;</span>
<span class="ver"><b>6</b></span> <span class="text">ἀλλ᾽ ὅτι ταῦτα λελάληκα ὑμῖν ἡ λύπη πεπλήρωκεν ὑμῶν τὴν καρδίαν.&nbsp;&nbsp;</span>
<span class="ver"><b>7</b></span> <span class="text">ἀλλ᾽ ἐγὼ τὴν ἀλήθειαν λέγω ὑμῖν, συμφέρει ὑμῖν ἵνα ἐγὼ ἀπέλθω.&nbsp;&nbsp; ἐὰν γὰρ μὴ ἀπέλθω, ὁ παράκλητος οὐκ ἐλεύσεται πρὸς ὑμᾶς·&nbsp;&nbsp; ἐὰν δὲ πορευθῶ, πέμψω αὐτὸν πρὸς ὑμᾶς.&nbsp;&nbsp;</span>
<span class="ver"><b>8</b></span> <span class="text">Καὶ ἐλθὼν ἐκεῖνος ἐλέγξει τὸν κόσμον περὶ ἁμαρτίας καὶ περὶ δικαιοσύνης καὶ περὶ κρίσεως·&nbsp;&nbsp;</span>
<span class="ver"><b>9</b></span> <span class="text">περὶ ἁμαρτίας μέν, ὅτι οὐ πιστεύουσιν εἰς ἐμέ·&nbsp;&nbsp;</span>
<span class="ver"><b>10</b></span> <span class="text">περὶ δικαιοσύνης δέ, ὅτι πρὸς τὸν πατέρα ὑπάγω καὶ οὐκέτι θεωρεῖτέ με·&nbsp;&nbsp;</span>
<span class="ver"><b>11</b></span> <span class="text">περὶ δὲ κρίσεως, ὅτι ὁ ἄρχων τοῦ κόσμου τούτου κέκριται.&nbsp;&nbsp;</span>
<span class="ver"><b>12</b></span> <span class="text">Ἔτι πολλὰ ἔχω ὑμῖν λέγειν, ἀλλ᾽ οὐ δύνασθε βαστάζειν ἄρτι·&nbsp;&nbsp;</span>
<span class="ver"><b>13</b></span> <span class="text">ὅταν δὲ ἔλθῃ ἐκεῖνος, τὸ πνεῦμα τῆς ἀληθείας, ὁδηγήσει ὑμᾶς ἐν τῇ ἀληθείᾳ πάσῃ·&nbsp;&nbsp; οὐ γὰρ λαλήσει ἀφ᾽ ἑαυτοῦ, ἀλλ᾽ ὅσα ἀκούσει λαλήσει καὶ τὰ ἐρχόμενα ἀναγγελεῖ ὑμῖν.&nbsp;&nbsp;</span>
<span class="ver"><b>14</b></span> <span class="text">ἐκεῖνος ἐμὲ δοξάσει, ὅτι ἐκ τοῦ ἐμοῦ λήμψεται καὶ ἀναγγελεῖ ὑμῖν.&nbsp;&nbsp;</span>
<span class="ver"><b>15</b></span> <span class="text">πάντα ὅσα ἔχει ὁ πατὴρ ἐμά ἐστιν·&nbsp;&nbsp; διὰ τοῦτο εἶπον ὅτι ἐκ τοῦ ἐμοῦ λαμβάνει καὶ ἀναγγελεῖ ὑμῖν.&nbsp;&nbsp;</span>
<span class="ver"><b>16</b></span> <span class="text">Μικρὸν καὶ οὐκέτι θεωρεῖτέ με, καὶ πάλιν μικρὸν καὶ ὄψεσθέ με.&nbsp;&nbsp;</span>
<span class="ver"><b>17</b></span> <span class="text">εἶπαν οὖν ἐκ τῶν μαθητῶν αὐτοῦ πρὸς ἀλλήλους·&nbsp;&nbsp; τί ἐστιν τοῦτο ὃ λέγει ἡμῖν·&nbsp;&nbsp; μικρὸν καὶ οὐ θεωρεῖτέ με, καὶ πάλιν μικρὸν καὶ ὄψεσθέ με;&nbsp;&nbsp; καί·&nbsp;&nbsp; ὅτι ὑπάγω πρὸς τὸν πατέρα;&nbsp;&nbsp;</span>
<span class="ver"><b>18</b></span> <span class="text">ἔλεγον οὖν·&nbsp;&nbsp; τί ἐστιν τοῦτο τὸ μικρόν;&nbsp;&nbsp; οὐκ οἴδαμεν τί λαλεῖ.&nbsp;&nbsp;</span>
<span class="ver"><b>19</b></span> <span class="text">Ἔγνω ὁ Ἰησοῦς ὅτι ἤθελον αὐτὸν ἐρωτᾶν, καὶ εἶπεν αὐτοῖς·&nbsp;&nbsp; περὶ τούτου ζητεῖτε μετ᾽ ἀλλήλων ὅτι εἶπον·&nbsp;&nbsp; μικρὸν καὶ οὐ θεωρεῖτέ με, καὶ πάλιν μικρὸν καὶ ὄψεσθέ με;&nbsp;&nbsp;</span>
<span class="ver"><b>20</b></span> <span class="text">ἀμὴν ἀμὴν λέγω ὑμῖν ὅτι κλαύσετε καὶ θρηνήσετε ὑμεῖς, ὁ δὲ κόσμος χαρήσεται·&nbsp;&nbsp; ὑμεῖς λυπηθήσεσθε, ἀλλ᾽ ἡ λύπη ὑμῶν εἰς χαρὰν γενήσεται.&nbsp;&nbsp;</span>
<span class="ver"><b>21</b></span> <span class="text">ἡ γυνὴ ὅταν τίκτῃ λύπην ἔχει, ὅτι ἦλθεν ἡ ὥρα αὐτῆς·&nbsp;&nbsp; ὅταν δὲ γεννήσῃ τὸ παιδίον, οὐκέτι μνημονεύει τῆς θλίψεως διὰ τὴν χαρὰν ὅτι ἐγεννήθη ἄνθρωπος εἰς τὸν κόσμον.&nbsp;&nbsp;</span>
<span class="ver"><b>22</b></span> <span class="text">καὶ ὑμεῖς οὖν νῦν μὲν λύπην ἔχετε·&nbsp;&nbsp; πάλιν δὲ ὄψομαι ὑμᾶς, καὶ χαρήσεται ὑμῶν ἡ καρδία, καὶ τὴν χαρὰν ὑμῶν οὐδεὶς αἴρει ἀφ᾽ ὑμῶν.&nbsp;&nbsp;</span>
<span class="ver"><b>23</b></span> <span class="text">Καὶ ἐν ἐκείνῃ τῇ ἡμέρᾳ ἐμὲ οὐκ ἐρωτήσετε οὐδέν.&nbsp;&nbsp; ἀμὴν ἀμὴν λέγω ὑμῖν, ἄν τι αἰτήσητε τὸν πατέρα ἐν τῷ ὀνόματί μου δώσει ὑμῖν.&nbsp;&nbsp;</span>
<span class="ver"><b>24</b></span> <span class="text">ἕως ἄρτι οὐκ ᾐτήσατε οὐδὲν ἐν τῷ ὀνόματί μου·&nbsp;&nbsp; αἰτεῖτε καὶ λήμψεσθε, ἵνα ἡ χαρὰ ὑμῶν ᾖ πεπληρωμένη.&nbsp;&nbsp;</span>
<span class="ver"><b>25</b></span> <span class="text">Ταῦτα ἐν παροιμίαις λελάληκα ὑμῖν·&nbsp;&nbsp; ἔρχεται ὥρα ὅτε οὐκέτι ἐν παροιμίαις λαλήσω ὑμῖν, ἀλλὰ παρρησίᾳ περὶ τοῦ πατρὸς ἀπαγγελῶ ὑμῖν.&nbsp;&nbsp;</span>
<span class="ver"><b>26</b></span> <span class="text">ἐν ἐκείνῃ τῇ ἡμέρᾳ ἐν τῷ ὀνόματί μου αἰτήσεσθε, καὶ οὐ λέγω ὑμῖν ὅτι ἐγὼ ἐρωτήσω τὸν πατέρα περὶ ὑμῶν·&nbsp;&nbsp;</span>
<span class="ver"><b>27</b></span> <span class="text">αὐτὸς γὰρ ὁ πατὴρ φιλεῖ ὑμᾶς, ὅτι ὑμεῖς ἐμὲ πεφιλήκατε καὶ πεπιστεύκατε ὅτι ἐγὼ παρὰ τοῦ θεοῦ ἐξῆλθον.&nbsp;&nbsp;</span>
<span class="ver"><b>28</b></span> <span class="text">ἐξῆλθον παρὰ τοῦ πατρὸς καὶ ἐλήλυθα εἰς τὸν κόσμον·&nbsp;&nbsp; πάλιν ἀφίημι τὸν κόσμον καὶ πορεύομαι πρὸς τὸν πατέρα.&nbsp;&nbsp;</span>
<span class="ver"><b>29</b></span> <span class="text">Λέγουσιν οἱ μαθηταὶ αὐτοῦ·&nbsp;&nbsp; ἴδε νῦν ἐν παρρησίᾳ λαλεῖς καὶ παροιμίαν οὐδεμίαν λέγεις.&nbsp;&nbsp;</span>
<span class="ver"><b>30</b></span> <span class="text">νῦν οἴδαμεν ὅτι οἶδας πάντα καὶ οὐ χρείαν ἔχεις ἵνα τίς σε ἐρωτᾷ·&nbsp;&nbsp; ἐν τούτῳ πιστεύομεν ὅτι ἀπὸ θεοῦ ἐξῆλθες.&nbsp;&nbsp;</span>
<span class="ver"><b>31</b></span> <span class="text">ἀπεκρίθη αὐτοῖς Ἰησοῦς·&nbsp;&nbsp; ἄρτι πιστεύετε;&nbsp;&nbsp;</span>
<span class="ver"><b>32</b></span> <span class="text">ἰδοὺ ἔρχεται ὥρα καὶ ἐλήλυθεν ἵνα σκορπισθῆτε ἕκαστος εἰς τὰ ἴδια κἀμὲ μόνον ἀφῆτε·&nbsp;&nbsp; καὶ οὐκ εἰμὶ μόνος, ὅτι ὁ πατὴρ μετ᾽ ἐμοῦ ἐστιν.&nbsp;&nbsp;</span>
<span class="ver"><b>33</b></span> <span class="text">Ταῦτα λελάληκα ὑμῖν ἵνα ἐν ἐμοὶ εἰρήνην ἔχητε.&nbsp;&nbsp; ἐν τῷ κόσμῳ θλῖψιν ἔχετε·&nbsp;&nbsp; ἀλλὰ θαρσεῖτε, ἐγὼ νενίκηκα τὸν κόσμον.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;17</div>
<span class="ver"><b>1</b></span> <span class="text">Ταῦτα ἐλάλησεν Ἰησοῦς καὶ ἐπάρας τοὺς ὀφθαλμοὺς αὐτοῦ εἰς τὸν οὐρανὸν εἶπεν·&nbsp;&nbsp; πάτερ, ἐλήλυθεν ἡ ὥρα·&nbsp;&nbsp; δόξασόν σου τὸν υἱόν, ἵνα ὁ υἱὸς δοξάσῃ σέ,</span>
<span class="ver"><b>2</b></span> <span class="text">καθὼς ἔδωκας αὐτῷ ἐξουσίαν πάσης σαρκός, ἵνα πᾶν ὃ δέδωκας αὐτῷ δώσῃ αὐτοῖς ζωὴν αἰώνιον.&nbsp;&nbsp;</span>
<span class="ver"><b>3</b></span> <span class="text">αὕτη δέ ἐστιν ἡ αἰώνιος ζωὴ ἵνα γινώσκωσιν σὲ τὸν μόνον ἀληθινὸν θεὸν καὶ ὃν ἀπέστειλας Ἰησοῦν Χριστόν.&nbsp;&nbsp;</span>
<span class="ver"><b>4</b></span> <span class="text">ἐγώ σε ἐδόξασα ἐπὶ τῆς γῆς τὸ ἔργον τελειώσας ὃ δέδωκάς μοι ἵνα ποιήσω·&nbsp;&nbsp;</span>
<span class="ver"><b>5</b></span> <span class="text">καὶ νῦν δόξασόν με σύ, πάτερ, παρὰ σεαυτῷ τῇ δόξῃ ᾗ εἶχον πρὸ τοῦ τὸν κόσμον εἶναι παρὰ σοί.&nbsp;&nbsp;</span>
<span class="ver"><b>6</b></span> <span class="text">Ἐφανέρωσά σου τὸ ὄνομα τοῖς ἀνθρώποις οὓς ἔδωκάς μοι ἐκ τοῦ κόσμου.&nbsp;&nbsp; σοὶ ἦσαν κἀμοὶ αὐτοὺς ἔδωκας καὶ τὸν λόγον σου τετήρηκαν.&nbsp;&nbsp;</span>
<span class="ver"><b>7</b></span> <span class="text">νῦν ἔγνωκαν ὅτι πάντα ὅσα δέδωκάς μοι παρὰ σοῦ εἰσιν·&nbsp;&nbsp;</span>
<span class="ver"><b>8</b></span> <span class="text">ὅτι τὰ ῥήματα ἃ ἔδωκάς μοι δέδωκα αὐτοῖς, καὶ αὐτοὶ ἔλαβον καὶ ἔγνωσαν ἀληθῶς ὅτι παρὰ σοῦ ἐξῆλθον, καὶ ἐπίστευσαν ὅτι σύ με ἀπέστειλας.&nbsp;&nbsp;</span>
<span class="ver"><b>9</b></span> <span class="text">Ἐγὼ περὶ αὐτῶν ἐρωτῶ, οὐ περὶ τοῦ κόσμου ἐρωτῶ ἀλλὰ περὶ ὧν δέδωκάς μοι, ὅτι σοί εἰσιν,</span>
<span class="ver"><b>10</b></span> <span class="text">καὶ τὰ ἐμὰ πάντα σά ἐστιν καὶ τὰ σὰ ἐμά, καὶ δεδόξασμαι ἐν αὐτοῖς.&nbsp;&nbsp;</span>
<span class="ver"><b>11</b></span> <span class="text">καὶ οὐκέτι εἰμὶ ἐν τῷ κόσμῳ, καὶ αὐτοὶ ἐν τῷ κόσμῳ εἰσίν, κἀγὼ πρὸς σὲ ἔρχομαι.&nbsp;&nbsp; πάτερ ἅγιε, τήρησον αὐτοὺς ἐν τῷ ὀνόματί σου ᾧ δέδωκάς μοι, ἵνα ὦσιν ἓν καθὼς ἡμεῖς.&nbsp;&nbsp;</span>
<span class="ver"><b>12</b></span> <span class="text">ὅτε ἤμην μετ᾽ αὐτῶν ἐγὼ ἐτήρουν αὐτοὺς ἐν τῷ ὀνόματί σου ᾧ δέδωκάς μοι, καὶ ἐφύλαξα, καὶ οὐδεὶς ἐξ αὐτῶν ἀπώλετο εἰ μὴ ὁ υἱὸς τῆς ἀπωλείας, ἵνα ἡ γραφὴ πληρωθῇ.&nbsp;&nbsp;</span>
<span class="ver"><b>13</b></span> <span class="text">νῦν δὲ πρὸς σὲ ἔρχομαι καὶ ταῦτα λαλῶ ἐν τῷ κόσμῳ ἵνα ἔχωσιν τὴν χαρὰν τὴν ἐμὴν πεπληρωμένην ἐν ἑαυτοῖς.&nbsp;&nbsp;</span>
<span class="ver"><b>14</b></span> <span class="text">ἐγὼ δέδωκα αὐτοῖς τὸν λόγον σου καὶ ὁ κόσμος ἐμίσησεν αὐτούς, ὅτι οὐκ εἰσὶν ἐκ τοῦ κόσμου καθὼς ἐγὼ οὐκ εἰμὶ ἐκ τοῦ κόσμου.&nbsp;&nbsp;</span>
<span class="ver"><b>15</b></span> <span class="text">οὐκ ἐρωτῶ ἵνα ἄρῃς αὐτοὺς ἐκ τοῦ κόσμου, ἀλλ᾽ ἵνα τηρήσῃς αὐτοὺς ἐκ τοῦ πονηροῦ.&nbsp;&nbsp;</span>
<span class="ver"><b>16</b></span> <span class="text">ἐκ τοῦ κόσμου οὐκ εἰσὶν καθὼς ἐγὼ οὐκ εἰμὶ ἐκ τοῦ κόσμου.&nbsp;&nbsp;</span>
<span class="ver"><b>17</b></span> <span class="text">ἁγίασον αὐτοὺς ἐν τῇ ἀληθείᾳ·&nbsp;&nbsp; ὁ λόγος ὁ σὸς ἀλήθειά ἐστιν.&nbsp;&nbsp;</span>
<span class="ver"><b>18</b></span> <span class="text">καθὼς ἐμὲ ἀπέστειλας εἰς τὸν κόσμον, κἀγὼ ἀπέστειλα αὐτοὺς εἰς τὸν κόσμον·&nbsp;&nbsp;</span>
<span class="ver"><b>19</b></span> <span class="text">καὶ ὑπὲρ αὐτῶν ἐγὼ ἁγιάζω ἐμαυτόν, ἵνα ὦσιν καὶ αὐτοὶ ἡγιασμένοι ἐν ἀληθείᾳ.&nbsp;&nbsp;</span>
<span class="ver"><b>20</b></span> <span class="text">Οὐ περὶ τούτων δὲ ἐρωτῶ μόνον, ἀλλὰ καὶ περὶ τῶν πιστευόντων διὰ τοῦ λόγου αὐτῶν εἰς ἐμέ,</span>
<span class="ver"><b>21</b></span> <span class="text">ἵνα πάντες ἓν ὦσιν, καθὼς σύ, πάτερ, ἐν ἐμοὶ κἀγὼ ἐν σοί, ἵνα καὶ αὐτοὶ ἐν ἡμῖν ὦσιν, ἵνα ὁ κόσμος πιστεύῃ ὅτι σύ με ἀπέστειλας.&nbsp;&nbsp;</span>
<span class="ver"><b>22</b></span> <span class="text">κἀγὼ τὴν δόξαν ἣν δέδωκάς μοι δέδωκα αὐτοῖς, ἵνα ὦσιν ἓν καθὼς ἡμεῖς ἕν·&nbsp;&nbsp;</span>
<span class="ver"><b>23</b></span> <span class="text">ἐγὼ ἐν αὐτοῖς καὶ σὺ ἐν ἐμοί, ἵνα ὦσιν τετελειωμένοι εἰς ἕν, ἵνα γινώσκῃ ὁ κόσμος ὅτι σύ με ἀπέστειλας καὶ ἠγάπησας αὐτοὺς καθὼς ἐμὲ ἠγάπησας.&nbsp;&nbsp;</span>
<span class="ver"><b>24</b></span> <span class="text">Πάτερ, ὃ δέδωκάς μοι, θέλω ἵνα ὅπου εἰμὶ ἐγὼ κἀκεῖνοι ὦσιν μετ᾽ ἐμοῦ, ἵνα θεωρῶσιν τὴν δόξαν τὴν ἐμήν, ἣν δέδωκάς μοι ὅτι ἠγάπησάς με πρὸ καταβολῆς κόσμου.&nbsp;&nbsp;</span>
<span class="ver"><b>25</b></span> <span class="text">πάτερ δίκαιε, καὶ ὁ κόσμος σε οὐκ ἔγνω, ἐγὼ δέ σε ἔγνων, καὶ οὗτοι ἔγνωσαν ὅτι σύ με ἀπέστειλας·&nbsp;&nbsp;</span>
<span class="ver"><b>26</b></span> <span class="text">καὶ ἐγνώρισα αὐτοῖς τὸ ὄνομά σου καὶ γνωρίσω, ἵνα ἡ ἀγάπη ἣν ἠγάπησάς με ἐν αὐτοῖς ᾖ κἀγὼ ἐν αὐτοῖς.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;18</div>
<span class="ver"><b>1</b></span> <span class="text">Ταῦτα εἰπὼν Ἰησοῦς ἐξῆλθεν σὺν τοῖς μαθηταῖς αὐτοῦ πέραν τοῦ χειμάρρου τοῦ Κεδρὼν ὅπου ἦν κῆπος, εἰς ὃν εἰσῆλθεν αὐτὸς καὶ οἱ μαθηταὶ αὐτοῦ.&nbsp;&nbsp;</span>
<span class="ver"><b>2</b></span> <span class="text">Ἤδει δὲ καὶ Ἰούδας ὁ παραδιδοὺς αὐτὸν τὸν τόπον, ὅτι πολλάκις συνήχθη Ἰησοῦς ἐκεῖ μετὰ τῶν μαθητῶν αὐτοῦ.&nbsp;&nbsp;</span>
<span class="ver"><b>3</b></span> <span class="text">ὁ οὖν Ἰούδας λαβὼν τὴν σπεῖραν καὶ ἐκ τῶν ἀρχιερέων καὶ ἐκ τῶν Φαρισαίων ὑπηρέτας ἔρχεται ἐκεῖ μετὰ φανῶν καὶ λαμπάδων καὶ ὅπλων.&nbsp;&nbsp;</span>
<span class="ver"><b>4</b></span> <span class="text">Ἰησοῦς οὖν εἰδὼς πάντα τὰ ἐρχόμενα ἐπ᾽ αὐτὸν ἐξῆλθεν καὶ λέγει αὐτοῖς·&nbsp;&nbsp; τίνα ζητεῖτε;&nbsp;&nbsp;</span>
<span class="ver"><b>5</b></span> <span class="text">ἀπεκρίθησαν αὐτῷ·&nbsp;&nbsp; Ἰησοῦν τὸν Ναζωραῖον.&nbsp;&nbsp; λέγει αὐτοῖς·&nbsp;&nbsp; ἐγώ εἰμι.&nbsp;&nbsp; ἵστήκει δὲ καὶ Ἰούδας ὁ παραδιδοὺς αὐτὸν μετ᾽ αὐτῶν.&nbsp;&nbsp;</span>
<span class="ver"><b>6</b></span> <span class="text">ὡς οὖν εἶπεν αὐτοῖς·&nbsp;&nbsp; ἐγώ εἰμι, ἀπῆλθαν εἰς τὰ ὀπίσω καὶ ἔπεσαν χαμαί.&nbsp;&nbsp;</span>
<span class="ver"><b>7</b></span> <span class="text">Πάλιν οὖν ἐπηρώτησεν αὐτούς·&nbsp;&nbsp; τίνα ζητεῖτε;&nbsp;&nbsp; οἱ δὲ εἶπον·&nbsp;&nbsp; Ἰησοῦν τὸν Ναζωραῖον.&nbsp;&nbsp;</span>
<span class="ver"><b>8</b></span> <span class="text">ἀπεκρίθη Ἰησοῦς·&nbsp;&nbsp; εἶπον ὑμῖν ὅτι ἐγώ εἰμι.&nbsp;&nbsp; εἰ οὖν ἐμὲ ζητεῖτε, ἄφετε τούτους ὑπάγειν·&nbsp;&nbsp;</span>
<span class="ver"><b>9</b></span> <span class="text">ἵνα πληρωθῇ ὁ λόγος ὃν εἶπεν ὅτι οὓς δέδωκάς μοι οὐκ ἀπώλεσα ἐξ αὐτῶν οὐδένα.&nbsp;&nbsp;</span>
<span class="ver"><b>10</b></span> <span class="text">Σίμων οὖν Πέτρος ἔχων μάχαιραν εἵλκυσεν αὐτὴν καὶ ἔπαισεν τὸν τοῦ ἀρχιερέως δοῦλον καὶ ἀπέκοψεν αὐτοῦ τὸ ὠτάριον τὸ δεξιόν·&nbsp;&nbsp; ἦν δὲ ὄνομα τῷ δούλῳ Μάλχος.&nbsp;&nbsp;</span>
<span class="ver"><b>11</b></span> <span class="text">εἶπεν οὖν ὁ Ἰησοῦς τῷ Πέτρῳ·&nbsp;&nbsp; βάλε τὴν μάχαιραν εἰς τὴν θήκην·&nbsp;&nbsp; τὸ ποτήριον ὃ δέδωκέν μοι ὁ πατὴρ οὐ μὴ πίω αὐτό;&nbsp;&nbsp;</span>
<span class="ver"><b>12</b></span> <span class="text">Ἡ οὖν σπεῖρα καὶ ὁ χιλίαρχος καὶ οἱ ὑπηρέται τῶν Ἰουδαίων συνέλαβον τὸν Ἰησοῦν καὶ ἔδησαν αὐτὸν</span>
<span class="ver"><b>13</b></span> <span class="text">καὶ ἤγαγον πρὸς Ἅνναν πρῶτον·&nbsp;&nbsp; ἦν γὰρ πενθερὸς τοῦ Καϊάφα, ὃς ἦν ἀρχιερεὺς τοῦ ἐνιαυτοῦ ἐκείνου·&nbsp;&nbsp;</span>
<span class="ver"><b>14</b></span> <span class="text">ἦν δὲ Καϊάφας ὁ συμβουλεύσας τοῖς Ἰουδαίοις ὅτι συμφέρει ἕνα ἄνθρωπον ἀποθανεῖν ὑπὲρ τοῦ λαοῦ.&nbsp;&nbsp;</span>
<span class="ver"><b>15</b></span> <span class="text">Ἠκολούθει δὲ τῷ Ἰησοῦ Σίμων Πέτρος καὶ ἄλλος μαθητής.&nbsp;&nbsp; ὁ δὲ μαθητὴς ἐκεῖνος ἦν γνωστὸς τῷ ἀρχιερεῖ καὶ συνεισῆλθεν τῷ Ἰησοῦ εἰς τὴν αὐλὴν τοῦ ἀρχιερέως,</span>
<span class="ver"><b>16</b></span> <span class="text">ὁ δὲ Πέτρος ἵστήκει πρὸς τῇ θύρᾳ ἔξω.&nbsp;&nbsp; ἐξῆλθεν οὖν ὁ μαθητὴς ὁ ἄλλος ὅς ἦν γνωστὸς τοῦ ἀρχιερέως καὶ εἶπεν τῇ θυρωρῷ καὶ εἰσήγαγεν τὸν Πέτρον.&nbsp;&nbsp;</span>
<span class="ver"><b>17</b></span> <span class="text">λέγει οὖν ἡ παιδίσκη ἡ θυρωρός τῷ Πέτρῳ·&nbsp;&nbsp; μὴ καὶ σὺ ἐκ τῶν μαθητῶν εἶ τοῦ ἀνθρώπου τούτου;&nbsp;&nbsp; λέγει ἐκεῖνος·&nbsp;&nbsp; οὐκ εἰμί.&nbsp;&nbsp;</span>
<span class="ver"><b>18</b></span> <span class="text">ἵστήκεισαν δὲ οἱ δοῦλοι καὶ οἱ ὑπηρέται ἀνθρακιὰν πεποιηκότες, ὅτι ψῦχος ἦν, καὶ ἐθερμαίνοντο·&nbsp;&nbsp; ἦν δὲ καὶ ὁ Πέτρος μετ᾽ αὐτῶν ἑστὼς καὶ θερμαινόμενος.&nbsp;&nbsp;</span>
<span class="ver"><b>19</b></span> <span class="text">Ὁ οὖν ἀρχιερεὺς ἠρώτησεν τὸν Ἰησοῦν περὶ τῶν μαθητῶν αὐτοῦ καὶ περὶ τῆς διδαχῆς αὐτοῦ.&nbsp;&nbsp;</span>
<span class="ver"><b>20</b></span> <span class="text">ἀπεκρίθη αὐτῷ Ἰησοῦς·&nbsp;&nbsp; ἐγὼ παρρησίᾳ λελάληκα τῷ κόσμῳ, ἐγὼ πάντοτε ἐδίδαξα ἐν συναγωγῇ καὶ ἐν τῷ ἱερῷ, ὅπου πάντες οἱ Ἰουδαῖοι συνέρχονται, καὶ ἐν κρυπτῷ ἐλάλησα οὐδέν.&nbsp;&nbsp;</span>
<span class="ver"><b>21</b></span> <span class="text">τί με ἐρωτᾷς;&nbsp;&nbsp; ἐρώτησον τοὺς ἀκηκοότας τί ἐλάλησα αὐτοῖς·&nbsp;&nbsp; ἴδε οὗτοι οἴδασιν ἃ εἶπον ἐγώ.&nbsp;&nbsp;</span>
<span class="ver"><b>22</b></span> <span class="text">ταῦτα δὲ αὐτοῦ εἰπόντος εἷς παρεστηκὼς τῶν ὑπηρετῶν ἔδωκεν ῥάπισμα τῷ Ἰησοῦ εἰπών·&nbsp;&nbsp; οὕτως ἀποκρίνῃ τῷ ἀρχιερεῖ;&nbsp;&nbsp;</span>
<span class="ver"><b>23</b></span> <span class="text">ἀπεκρίθη αὐτῷ Ἰησοῦς·&nbsp;&nbsp; εἰ κακῶς ἐλάλησα, μαρτύρησον περὶ τοῦ κακοῦ·&nbsp;&nbsp; εἰ δὲ καλῶς, τί με δέρεις;&nbsp;&nbsp;</span>
<span class="ver"><b>24</b></span> <span class="text">ἀπέστειλεν οὖν αὐτὸν ὁ Ἅννας δεδεμένον πρὸς Καϊάφαν τὸν ἀρχιερέα.&nbsp;&nbsp;</span>
<span class="ver"><b>25</b></span> <span class="text">Ἦν δὲ Σίμων Πέτρος ἑστὼς καὶ θερμαινόμενος.&nbsp;&nbsp; εἶπον οὖν αὐτῷ·&nbsp;&nbsp; μὴ καὶ σὺ ἐκ τῶν μαθητῶν αὐτοῦ εἶ;&nbsp;&nbsp; ἠρνήσατο ἐκεῖνος καὶ εἶπεν·&nbsp;&nbsp; οὐκ εἰμί.&nbsp;&nbsp;</span>
<span class="ver"><b>26</b></span> <span class="text">λέγει εἷς ἐκ τῶν δούλων τοῦ ἀρχιερέως, συγγενὴς ὢν οὗ ἀπέκοψεν Πέτρος τὸ ὠτίον·&nbsp;&nbsp; οὐκ ἐγώ σε εἶδον ἐν τῷ κήπῳ μετ᾽ αὐτοῦ;&nbsp;&nbsp;</span>
<span class="ver"><b>27</b></span> <span class="text">πάλιν οὖν ἠρνήσατο Πέτρος, καὶ εὐθέως ἀλέκτωρ ἐφώνησεν.&nbsp;&nbsp;</span>
<span class="ver"><b>28</b></span> <span class="text">Ἄγουσιν οὖν τὸν Ἰησοῦν ἀπὸ τοῦ Καϊάφα εἰς τὸ πραιτώριον·&nbsp;&nbsp; ἦν δὲ πρωΐ·&nbsp;&nbsp; καὶ αὐτοὶ οὐκ εἰσῆλθον εἰς τὸ πραιτώριον, ἵνα μὴ μιανθῶσιν ἀλλὰ φάγωσιν τὸ πάσχα.&nbsp;&nbsp;</span>
<span class="ver"><b>29</b></span> <span class="text">Ἐξῆλθεν οὖν ὁ Πειλᾶτος ἔξω πρὸς αὐτοὺς καὶ φησίν·&nbsp;&nbsp; τίνα κατηγορίαν φέρετε κατὰ τοῦ ἀνθρώπου τούτου;&nbsp;&nbsp;</span>
<span class="ver"><b>30</b></span> <span class="text">ἀπεκρίθησαν καὶ εἶπαν αὐτῷ·&nbsp;&nbsp; εἰ μὴ ἦν οὗτος κακὸν ποιῶν, οὐκ ἄν σοι παρεδώκαμεν αὐτόν.&nbsp;&nbsp;</span>
<span class="ver"><b>31</b></span> <span class="text">εἶπεν οὖν αὐτοῖς ὁ Πειλᾶτος·&nbsp;&nbsp; λάβετε αὐτὸν ὑμεῖς καὶ κατὰ τὸν νόμον ὑμῶν κρίνατε αὐτόν.&nbsp;&nbsp; εἶπον αὐτῷ οἱ Ἰουδαῖοι·&nbsp;&nbsp; ἡμῖν οὐκ ἔξεστιν ἀποκτεῖναι οὐδένα·&nbsp;&nbsp;</span>
<span class="ver"><b>32</b></span> <span class="text">ἵνα ὁ λόγος τοῦ Ἰησοῦ πληρωθῇ ὃν εἶπεν σημαίνων ποίῳ θανάτῳ ἤμελλεν ἀποθνῄσκειν.&nbsp;&nbsp;</span>
<span class="ver"><b>33</b></span> <span class="text">Εἰσῆλθεν οὖν πάλιν εἰς τὸ πραιτώριον ὁ Πειλᾶτος καὶ ἐφώνησεν τὸν Ἰησοῦν καὶ εἶπεν αὐτῷ·&nbsp;&nbsp; σὺ εἶ ὁ βασιλεὺς τῶν Ἰουδαίων;&nbsp;&nbsp;</span>
<span class="ver"><b>34</b></span> <span class="text">ἀπεκρίθη Ἰησοῦς·&nbsp;&nbsp; ἀπὸ σεαυτοῦ σὺ τοῦτο λέγεις ἢ ἄλλοι εἶπόν σοι περὶ ἐμοῦ;&nbsp;&nbsp;</span>
<span class="ver"><b>35</b></span> <span class="text">ἀπεκρίθη ὁ Πειλᾶτος·&nbsp;&nbsp; μήτι ἐγὼ Ἰουδαῖός εἰμι;&nbsp;&nbsp; τὸ ἔθνος τὸ σὸν καὶ οἱ ἀρχιερεῖς παρέδωκάν σε ἐμοί·&nbsp;&nbsp; τί ἐποίησας;&nbsp;&nbsp;</span>
<span class="ver"><b>36</b></span> <span class="text">ἀπεκρίθη Ἰησοῦς·&nbsp;&nbsp; ἡ βασιλεία ἡ ἐμὴ οὐκ ἔστιν ἐκ τοῦ κόσμου τούτου·&nbsp;&nbsp; εἰ ἐκ τοῦ κόσμου τούτου ἦν ἡ βασιλεία ἡ ἐμή, οἱ ὑπηρέται οἱ ἐμοὶ ἠγωνίζοντο ἂν ἵνα μὴ παραδοθῶ τοῖς Ἰουδαίοις·&nbsp;&nbsp; νῦν δὲ ἡ βασιλεία ἡ ἐμὴ οὐκ ἔστιν ἐντεῦθεν.&nbsp;&nbsp;</span>
<span class="ver"><b>37</b></span> <span class="text">εἶπεν οὖν αὐτῷ ὁ Πειλᾶτος·&nbsp;&nbsp; οὐκοῦν βασιλεὺς εἶ σύ;&nbsp;&nbsp; ἀπεκρίθη ὁ Ἰησοῦς·&nbsp;&nbsp; σὺ λέγεις ὅτι βασιλεύς εἰμι.&nbsp;&nbsp; ἐγὼ εἰς τοῦτο γεγέννημαι καὶ εἰς τοῦτο ἐλήλυθα εἰς τὸν κόσμον, ἵνα μαρτυρήσω τῇ ἀληθείᾳ·&nbsp;&nbsp; πᾶς ὁ ὢν ἐκ τῆς ἀληθείας ἀκούει μου τῆς φωνῆς.&nbsp;&nbsp;</span>
<span class="ver"><b>38</b></span> <span class="text">λέγει αὐτῷ ὁ Πειλᾶτος·&nbsp;&nbsp; τί ἐστιν ἀλήθεια;&nbsp;&nbsp; Καὶ τοῦτο εἰπὼν πάλιν ἐξῆλθεν πρὸς τοὺς Ἰουδαίους καὶ λέγει αὐτοῖς·&nbsp;&nbsp; ἐγὼ οὐδεμίαν αἰτίαν εὑρίσκω ἐν αὐτῷ.&nbsp;&nbsp;</span>
<span class="ver"><b>39</b></span> <span class="text">ἔστιν δὲ συνήθεια ὑμῖν ἵνα ἕνα ἀπολύσω ὑμῖν ἐν τῷ πάσχα·&nbsp;&nbsp; βούλεσθε οὖν ἀπολύσω ὑμῖν τὸν βασιλέα τῶν Ἰουδαίων;&nbsp;&nbsp;</span>
<span class="ver"><b>40</b></span> <span class="text">ἐκραύγασαν οὖν πάλιν λέγοντες·&nbsp;&nbsp; μὴ τοῦτον ἀλλὰ τὸν Βαραββᾶν.&nbsp;&nbsp; ἦν δὲ ὁ Βαραββᾶς λῃστής.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;19</div>
<span class="ver"><b>1</b></span> <span class="text">Τότε οὖν ἔλαβεν ὁ Πειλᾶτος τὸν Ἰησοῦν καὶ ἐμαστίγωσεν.&nbsp;&nbsp;</span>
<span class="ver"><b>2</b></span> <span class="text">καὶ οἱ στρατιῶται πλέξαντες στέφανον ἐξ ἀκανθῶν ἐπέθηκαν αὐτοῦ τῇ κεφαλῇ καὶ ἱμάτιον πορφυροῦν περιέβαλον αὐτὸν</span>
<span class="ver"><b>3</b></span> <span class="text">καὶ ἤρχοντο πρὸς αὐτὸν καὶ ἔλεγον·&nbsp;&nbsp; χαῖρε ὁ βασιλεὺς τῶν Ἰουδαίων·&nbsp;&nbsp; καὶ ἐδίδοσαν αὐτῷ ῥαπίσματα.&nbsp;&nbsp;</span>
<span class="ver"><b>4</b></span> <span class="text">Καὶ ἐξῆλθεν πάλιν ἔξω ὁ Πειλᾶτος καὶ λέγει αὐτοῖς·&nbsp;&nbsp; ἴδε ἄγω ὑμῖν αὐτὸν ἔξω, ἵνα γνῶτε ὅτι οὐδεμίαν αἰτίαν εὑρίσκω ἐν αὐτῷ.&nbsp;&nbsp;</span>
<span class="ver"><b>5</b></span> <span class="text">ἐξῆλθεν οὖν ὁ Ἰησοῦς ἔξω, φορῶν τὸν ἀκάνθινον στέφανον καὶ τὸ πορφυροῦν ἱμάτιον.&nbsp;&nbsp; καὶ λέγει αὐτοῖς·&nbsp;&nbsp; ἰδοὺ ὁ ἄνθρωπος.&nbsp;&nbsp;</span>
<span class="ver"><b>6</b></span> <span class="text">Ὅτε οὖν εἶδον αὐτὸν οἱ ἀρχιερεῖς καὶ οἱ ὑπηρέται ἐκραύγασαν λέγοντες·&nbsp;&nbsp; σταύρωσον σταύρωσον.&nbsp;&nbsp; λέγει αὐτοῖς ὁ Πειλᾶτος·&nbsp;&nbsp; λάβετε αὐτὸν ὑμεῖς καὶ σταυρώσατε·&nbsp;&nbsp; ἐγὼ γὰρ οὐχ εὑρίσκω ἐν αὐτῷ αἰτίαν.&nbsp;&nbsp;</span>
<span class="ver"><b>7</b></span> <span class="text">ἀπεκρίθησαν αὐτῷ οἱ Ἰουδαῖοι·&nbsp;&nbsp; ἡμεῖς νόμον ἔχομεν καὶ κατὰ τὸν νόμον ὀφείλει ἀποθανεῖν, ὅτι υἱὸν θεοῦ ἑαυτὸν ἐποίησεν.&nbsp;&nbsp;</span>
<span class="ver"><b>8</b></span> <span class="text">Ὅτε οὖν ἤκουσεν ὁ Πειλᾶτος τοῦτον τὸν λόγον, μᾶλλον ἐφοβήθη,</span>
<span class="ver"><b>9</b></span> <span class="text">καὶ εἰσῆλθεν εἰς τὸ πραιτώριον πάλιν καὶ λέγει τῷ Ἰησοῦ·&nbsp;&nbsp; πόθεν εἶ σύ;&nbsp;&nbsp; ὁ δὲ Ἰησοῦς ἀπόκρισιν οὐκ ἔδωκεν αὐτῷ.&nbsp;&nbsp;</span>
<span class="ver"><b>10</b></span> <span class="text">λέγει οὖν αὐτῷ ὁ Πειλᾶτος·&nbsp;&nbsp; ἐμοὶ οὐ λαλεῖς;&nbsp;&nbsp; οὐκ οἶδας ὅτι ἐξουσίαν ἔχω ἀπολῦσαί σε καὶ ἐξουσίαν ἔχω σταυρῶσαί σε;&nbsp;&nbsp;</span>
<span class="ver"><b>11</b></span> <span class="text">ἀπεκρίθη αὐτῷ Ἰησοῦς·&nbsp;&nbsp; οὐκ εἶχες ἐξουσίαν κατ᾽ ἐμοῦ οὐδεμίαν εἰ μὴ ἦν δεδομένον σοι ἄνωθεν·&nbsp;&nbsp; διὰ τοῦτο ὁ παραδούς μέ σοι μείζονα ἁμαρτίαν ἔχει.&nbsp;&nbsp;</span>
<span class="ver"><b>12</b></span> <span class="text">Ἐκ τούτου ὁ Πειλᾶτος ἐζήτει ἀπολῦσαι αὐτόν·&nbsp;&nbsp; οἱ δὲ Ἰουδαῖοι ἐκραύγασαν λέγοντες·&nbsp;&nbsp; ἐὰν τοῦτον ἀπολύσῃς, οὐκ εἶ φίλος τοῦ Καίσαρος·&nbsp;&nbsp; πᾶς ὁ βασιλέα ἑαυτὸν ποιῶν ἀντιλέγει τῷ Καίσαρι.&nbsp;&nbsp;</span>
<span class="ver"><b>13</b></span> <span class="text">ὁ οὖν Πειλᾶτος ἀκούσας τῶν λόγων τούτων ἤγαγεν ἔξω τὸν Ἰησοῦν καὶ ἐκάθισεν ἐπὶ βήματος εἰς τόπον λεγόμενον Λιθόστρωτον, Ἑβραϊστὶ δὲ Γαββαθα.&nbsp;&nbsp;</span>
<span class="ver"><b>14</b></span> <span class="text">ἦν δὲ παρασκευὴ τοῦ πάσχα, ὥρα ἦν ὡς ἕκτη.&nbsp;&nbsp; καὶ λέγει τοῖς Ἰουδαίοις·&nbsp;&nbsp; ἴδε ὁ βασιλεὺς ὑμῶν.&nbsp;&nbsp;</span>
<span class="ver"><b>15</b></span> <span class="text">ἐκραύγασαν οὖν ἐκεῖνοι·&nbsp;&nbsp; ἆρον ἆρον, σταύρωσον αὐτόν.&nbsp;&nbsp; λέγει αὐτοῖς ὁ Πειλᾶτος·&nbsp;&nbsp; τὸν βασιλέα ὑμῶν σταυρώσω;&nbsp;&nbsp; ἀπεκρίθησαν οἱ ἀρχιερεῖς·&nbsp;&nbsp; οὐκ ἔχομεν βασιλέα εἰ μὴ Καίσαρα.&nbsp;&nbsp;</span>
<span class="ver"><b>16</b></span> <span class="text">Τότε οὖν παρέδωκεν αὐτὸν αὐτοῖς ἵνα σταυρωθῇ.&nbsp;&nbsp; Παρέλαβον οὖν τὸν Ἰησοῦν,</span>
<span class="ver"><b>17</b></span> <span class="text">καὶ βαστάζων ἑαυτῷ τὸν σταυρὸν ἐξῆλθεν εἰς τὸν λεγόμενον Κρανίου Τόπον, ὃ λέγεται Ἑβραϊστὶ Γολγοθα,</span>
<span class="ver"><b>18</b></span> <span class="text">ὅπου αὐτὸν ἐσταύρωσαν, καὶ μετ᾽ αὐτοῦ ἄλλους δύο ἐντεῦθεν καὶ ἐντεῦθεν, μέσον δὲ τὸν Ἰησοῦν.&nbsp;&nbsp;</span>
<span class="ver"><b>19</b></span> <span class="text">ἔγραψεν δὲ καὶ τίτλον ὁ Πειλᾶτος καὶ ἔθηκεν ἐπὶ τοῦ σταυροῦ·&nbsp;&nbsp; ἦν δὲ γεγραμμένον·&nbsp;&nbsp; Ἰησοῦς ὁ Ναζωραῖος ὁ βασιλεὺς τῶν Ἰουδαίων.&nbsp;&nbsp;</span>
<span class="ver"><b>20</b></span> <span class="text">τοῦτον οὖν τὸν τίτλον πολλοὶ ἀνέγνωσαν τῶν Ἰουδαίων, ὅτι ἐγγὺς ἦν ὁ τόπος τῆς πόλεως ὅπου ἐσταυρώθη ὁ Ἰησοῦς·&nbsp;&nbsp; καὶ ἦν γεγραμμένον Ἑβραϊστί, Ῥωμαϊστί, Ἑλληνιστί.&nbsp;&nbsp;</span>
<span class="ver"><b>21</b></span> <span class="text">ἔλεγον οὖν τῷ Πειλάτῳ οἱ ἀρχιερεῖς τῶν Ἰουδαίων·&nbsp;&nbsp; μὴ γράφε·&nbsp;&nbsp; ὁ βασιλεὺς τῶν Ἰουδαίων, ἀλλ᾽ ὅτι ἐκεῖνος εἶπεν·&nbsp;&nbsp; βασιλεύς εἰμι τῶν Ἰουδαίων.&nbsp;&nbsp;</span>
<span class="ver"><b>22</b></span> <span class="text">ἀπεκρίθη ὁ Πειλᾶτος·&nbsp;&nbsp; ὃ γέγραφα, γέγραφα.&nbsp;&nbsp;</span>
<span class="ver"><b>23</b></span> <span class="text">Οἱ οὖν στρατιῶται, ὅτε ἐσταύρωσαν τὸν Ἰησοῦν, ἔλαβον τὰ ἱμάτια αὐτοῦ καὶ ἐποίησαν τέσσερα μέρη, ἑκάστῳ στρατιώτῃ μέρος, καὶ τὸν χιτῶνα.&nbsp;&nbsp; ἦν δὲ ὁ χιτὼν ἄραφος, ἐκ τῶν ἄνωθεν ὑφαντὸς δι᾽ ὅλου.&nbsp;&nbsp;</span>
<span class="ver"><b>24</b></span> <span class="text">εἶπον οὖν πρὸς ἀλλήλους·&nbsp;&nbsp; μὴ σχίσωμεν αὐτόν, ἀλλὰ λάχωμεν περὶ αὐτοῦ τίνος ἔσται·&nbsp;&nbsp; ἵνα ἡ γραφὴ πληρωθῇ ἡ λέγουσα·&nbsp;&nbsp; διεμερίσαντο τὰ ἱμάτιά μου ἑαυτοῖς καὶ ἐπὶ τὸν ἱματισμόν μου ἔβαλον κλῆρον.&nbsp;&nbsp; Οἱ μὲν οὖν στρατιῶται ταῦτα ἐποίησαν.&nbsp;&nbsp;</span>
<span class="ver"><b>25</b></span> <span class="text">Εἱστήκεισαν δὲ παρὰ τῷ σταυρῷ τοῦ Ἰησοῦ ἡ μήτηρ αὐτοῦ καὶ ἡ ἀδελφὴ τῆς μητρὸς αὐτοῦ, Μαρία ἡ τοῦ Κλωπᾶ καὶ Μαρία ἡ Μαγδαληνή.&nbsp;&nbsp;</span>
<span class="ver"><b>26</b></span> <span class="text">Ἰησοῦς οὖν ἰδὼν τὴν μητέρα καὶ τὸν μαθητὴν παρεστῶτα ὃν ἠγάπα, λέγει τῇ μητρί·&nbsp;&nbsp; γύναι, ἰδοὺ ὁ υἱός σου.&nbsp;&nbsp;</span>
<span class="ver"><b>27</b></span> <span class="text">εἶτα λέγει τῷ μαθητῇ·&nbsp;&nbsp; ἴδε ἡ μήτηρ σου.&nbsp;&nbsp; καὶ ἀπ᾽ ἐκείνης τῆς ὥρας ἔλαβεν ὁ μαθητὴς αὐτὴν εἰς τὰ ἴδια.&nbsp;&nbsp;</span>
<span class="ver"><b>28</b></span> <span class="text">Μετὰ τοῦτο εἰδὼς ὁ Ἰησοῦς ὅτι ἤδη πάντα τετέλεσται, ἵνα τελειωθῇ ἡ γραφή, λέγει·&nbsp;&nbsp; διψῶ.&nbsp;&nbsp;</span>
<span class="ver"><b>29</b></span> <span class="text">σκεῦος ἔκειτο ὄξους μεστόν·&nbsp;&nbsp; σπόγγον οὖν μεστὸν τοῦ ὄξους ὑσσώπῳ περιθέντες προσήνεγκαν αὐτοῦ τῷ στόματι.&nbsp;&nbsp;</span>
<span class="ver"><b>30</b></span> <span class="text">ὅτε οὖν ἔλαβεν τὸ ὄξος Ἰησοῦς εἶπεν·&nbsp;&nbsp; τετέλεσται, καὶ κλίνας τὴν κεφαλὴν παρέδωκεν τὸ πνεῦμα.&nbsp;&nbsp;</span>
<span class="ver"><b>31</b></span> <span class="text">Οἱ οὖν Ἰουδαῖοι, ἐπεὶ παρασκευὴ ἦν, ἵνα μὴ μείνῃ ἐπὶ τοῦ σταυροῦ τὰ σώματα ἐν τῷ σαββάτῳ, ἦν γὰρ μεγάλη ἡ ἡμέρα ἐκείνου τοῦ σαββάτου, ἠρώτησαν τὸν Πειλᾶτον ἵνα κατεαγῶσιν αὐτῶν τὰ σκέλη καὶ ἀρθῶσιν.&nbsp;&nbsp;</span>
<span class="ver"><b>32</b></span> <span class="text">ἦλθον οὖν οἱ στρατιῶται καὶ τοῦ μὲν πρώτου κατέαξαν τὰ σκέλη καὶ τοῦ ἄλλου τοῦ συνσταυρωθέντος αὐτῷ·&nbsp;&nbsp;</span>
<span class="ver"><b>33</b></span> <span class="text">ἐπὶ δὲ τὸν Ἰησοῦν ἐλθόντες, ὡς εἶδον ἤδη αὐτὸν τεθνηκότα, οὐ κατέαξαν αὐτοῦ τὰ σκέλη,</span>
<span class="ver"><b>34</b></span> <span class="text">ἀλλ᾽ εἷς τῶν στρατιωτῶν λόγχῃ αὐτοῦ τὴν πλευρὰν ἔνυξεν, καὶ ἐξῆλθεν εὐθὺς αἷμα καὶ ὕδωρ.&nbsp;&nbsp;</span>
<span class="ver"><b>35</b></span> <span class="text">καὶ ὁ ἑωρακὼς μεμαρτύρηκεν, καὶ ἀληθινὴ αὐτοῦ ἐστιν ἡ μαρτυρία, καὶ ἐκεῖνος οἶδεν ὅτι ἀληθῆ λέγει, ἵνα καὶ ὑμεῖς πιστεύητε.&nbsp;&nbsp;</span>
<span class="ver"><b>36</b></span> <span class="text">ἐγένετο γὰρ ταῦτα ἵνα ἡ γραφὴ πληρωθῇ·&nbsp;&nbsp; ὀστοῦν οὐ συντριβήσεται αὐτοῦ.&nbsp;&nbsp;</span>
<span class="ver"><b>37</b></span> <span class="text">καὶ πάλιν ἑτέρα γραφὴ λέγει·&nbsp;&nbsp; ὄψονται εἰς ὃν ἐξεκέντησαν.&nbsp;&nbsp;</span>
<span class="ver"><b>38</b></span> <span class="text">Μετὰ δὲ ταῦτα ἠρώτησεν τὸν Πειλᾶτον Ἰωσὴφ ὁ ἀπὸ Ἁριμαθαίας, ὢν μαθητὴς τοῦ Ἰησοῦ κεκρυμμένος δὲ διὰ τὸν φόβον τῶν Ἰουδαίων, ἵνα ἄρῃ τὸ σῶμα τοῦ Ἰησοῦ·&nbsp;&nbsp; καὶ ἐπέτρεψεν ὁ Πειλᾶτος.&nbsp;&nbsp; ἦλθεν οὖν καὶ ἦρεν τὸ σῶμα αὐτοῦ.&nbsp;&nbsp;</span>
<span class="ver"><b>39</b></span> <span class="text">ἦλθεν δὲ καὶ Νικόδημος, ὁ ἐλθὼν πρὸς αὐτὸν νυκτὸς τὸ πρῶτον, φέρων μίγμα σμύρνης καὶ ἀλόης ὡς λίτρας ἑκατόν.&nbsp;&nbsp;</span>
<span class="ver"><b>40</b></span> <span class="text">ἔλαβον οὖν τὸ σῶμα τοῦ Ἰησοῦ καὶ ἔδησαν αὐτὸ ὀθονίοις μετὰ τῶν ἀρωμάτων, καθὼς ἔθος ἐστὶν τοῖς Ἰουδαίοις ἐνταφιάζειν.&nbsp;&nbsp;</span>
<span class="ver"><b>41</b></span> <span class="text">ἦν δὲ ἐν τῷ τόπῳ ὅπου ἐσταυρώθη κῆπος, καὶ ἐν τῷ κήπῳ μνημεῖον καινὸν ἐν ᾧ οὐδέπω οὐδεὶς ἦν τεθειμένος·&nbsp;&nbsp;</span>
<span class="ver"><b>42</b></span> <span class="text">ἐκεῖ οὖν διὰ τὴν παρασκευὴν τῶν Ἰουδαίων, ὅτι ἐγγὺς ἦν τὸ μνημεῖον, ἔθηκαν τὸν Ἰησοῦν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;20</div>
<span class="ver"><b>1</b></span> <span class="text">Τῇ δὲ μιᾷ τῶν σαββάτων Μαρία ἡ Μαγδαληνὴ ἔρχεται πρωῒ σκοτίας ἔτι οὔσης εἰς τὸ μνημεῖον καὶ βλέπει τὸν λίθον ἠρμένον ἐκ τοῦ μνημείου.&nbsp;&nbsp;</span>
<span class="ver"><b>2</b></span> <span class="text">τρέχει οὖν καὶ ἔρχεται πρὸς Σίμωνα Πέτρον καὶ πρὸς τὸν ἄλλον μαθητὴν ὃν ἐφίλει ὁ Ἰησοῦς καὶ λέγει αὐτοῖς·&nbsp;&nbsp; ἦραν τὸν κύριον ἐκ τοῦ μνημείου καὶ οὐκ οἴδαμεν ποῦ ἔθηκαν αὐτόν.&nbsp;&nbsp;</span>
<span class="ver"><b>3</b></span> <span class="text">Ἐξῆλθεν οὖν ὁ Πέτρος καὶ ὁ ἄλλος μαθητὴς καὶ ἤρχοντο εἰς τὸ μνημεῖον.&nbsp;&nbsp;</span>
<span class="ver"><b>4</b></span> <span class="text">ἔτρεχον δὲ οἱ δύο ὁμοῦ·&nbsp;&nbsp; καὶ ὁ ἄλλος μαθητὴς προέδραμεν τάχειον τοῦ Πέτρου καὶ ἦλθεν πρῶτος εἰς τὸ μνημεῖον,</span>
<span class="ver"><b>5</b></span> <span class="text">καὶ παρακύψας βλέπει κείμενα τὰ ὀθόνια, οὐ μέντοι εἰσῆλθεν.&nbsp;&nbsp;</span>
<span class="ver"><b>6</b></span> <span class="text">ἔρχεται οὖν καὶ Σίμων Πέτρος ἀκολουθῶν αὐτῷ καὶ εἰσῆλθεν εἰς τὸ μνημεῖον, καὶ θεωρεῖ τὰ ὀθόνια κείμενα,</span>
<span class="ver"><b>7</b></span> <span class="text">καὶ τὸ σουδάριον, ὃ ἦν ἐπὶ τῆς κεφαλῆς αὐτοῦ, οὐ μετὰ τῶν ὀθονίων κείμενον ἀλλὰ χωρὶς ἐντετυλιγμένον εἰς ἕνα τόπον.&nbsp;&nbsp;</span>
<span class="ver"><b>8</b></span> <span class="text">τότε οὖν εἰσῆλθεν καὶ ὁ ἄλλος μαθητὴς ὁ ἐλθὼν πρῶτος εἰς τὸ μνημεῖον καὶ εἶδεν καὶ ἐπίστευσεν·&nbsp;&nbsp;</span>
<span class="ver"><b>9</b></span> <span class="text">οὐδέπω γὰρ ᾔδεισαν τὴν γραφὴν ὅτι δεῖ αὐτὸν ἐκ νεκρῶν ἀναστῆναι.&nbsp;&nbsp;</span>
<span class="ver"><b>10</b></span> <span class="text">ἀπῆλθον οὖν πάλιν πρὸς αὐτοὺς οἱ μαθηταί.&nbsp;&nbsp;</span>
<span class="ver"><b>11</b></span> <span class="text">Μαρία δὲ εἱστήκει πρὸς τῷ μνημείῳ ἔξω κλαίουσα.&nbsp;&nbsp; ὡς οὖν ἔκλαιεν, παρέκυψεν εἰς τὸ μνημεῖον</span>
<span class="ver"><b>12</b></span> <span class="text">καὶ θεωρεῖ δύο ἀγγέλους ἐν λευκοῖς καθεζομένους, ἕνα πρὸς τῇ κεφαλῇ καὶ ἕνα πρὸς τοῖς ποσίν, ὅπου ἔκειτο τὸ σῶμα τοῦ Ἰησοῦ.&nbsp;&nbsp;</span>
<span class="ver"><b>13</b></span> <span class="text">καὶ λέγουσιν αὐτῇ ἐκεῖνοι·&nbsp;&nbsp; γύναι, τί κλαίεις;&nbsp;&nbsp; λέγει αὐτοῖς ὅτι ἦραν τὸν κύριόν μου, καὶ οὐκ οἶδα ποῦ ἔθηκαν αὐτόν.&nbsp;&nbsp;</span>
<span class="ver"><b>14</b></span> <span class="text">Ταῦτα εἰποῦσα ἐστράφη εἰς τὰ ὀπίσω καὶ θεωρεῖ τὸν Ἰησοῦν ἑστῶτα καὶ οὐκ ᾔδει ὅτι Ἰησοῦς ἐστιν.&nbsp;&nbsp;</span>
<span class="ver"><b>15</b></span> <span class="text">λέγει αὐτῇ Ἰησοῦς·&nbsp;&nbsp; γύναι, τί κλαίεις;&nbsp;&nbsp; τίνα ζητεῖς;&nbsp;&nbsp; ἐκείνη δοκοῦσα ὅτι ὁ κηπουρός ἐστιν λέγει αὐτῷ·&nbsp;&nbsp; κύριε, εἰ σὺ ἐβάστασας αὐτόν, εἰπέ μοι ποῦ ἔθηκας αὐτόν, κἀγὼ αὐτὸν ἀρῶ.&nbsp;&nbsp;</span>
<span class="ver"><b>16</b></span> <span class="text">λέγει αὐτῇ Ἰησοῦς·&nbsp;&nbsp; Μαριάμ.&nbsp;&nbsp; στραφεῖσα ἐκείνη λέγει αὐτῷ Ἑβραϊστί·&nbsp;&nbsp; ραββουνεί, ὃ λέγεται διδάσκαλε.&nbsp;&nbsp;</span>
<span class="ver"><b>17</b></span> <span class="text">λέγει αὐτῇ Ἰησοῦς·&nbsp;&nbsp; μή μου ἅπτου, οὔπω γὰρ ἀναβέβηκα πρὸς τὸν πατέρα·&nbsp;&nbsp; πορεύου δὲ πρὸς τοὺς ἀδελφούς μου καὶ εἰπὲ αὐτοῖς·&nbsp;&nbsp; ἀναβαίνω πρὸς τὸν πατέρα μου καὶ πατέρα ὑμῶν καὶ θεόν μου καὶ θεὸν ὑμῶν.&nbsp;&nbsp;</span>
<span class="ver"><b>18</b></span> <span class="text">Ἔρχεται Μαριὰμ ἡ Μαγδαληνὴ ἀγγέλλουσα τοῖς μαθηταῖς ὅτι ἑώρακα τὸν κύριον, καὶ ταῦτα εἶπεν αὐτῇ.&nbsp;&nbsp;</span>
<span class="ver"><b>19</b></span> <span class="text">Οὔσης οὖν ὀψίας τῇ ἡμέρᾳ ἐκείνῃ τῇ μιᾷ σαββάτων καὶ τῶν θυρῶν κεκλεισμένων ὅπου ἦσαν οἱ μαθηταὶ διὰ τὸν φόβον τῶν Ἰουδαίων, ἦλθεν ὁ Ἰησοῦς καὶ ἔστη εἰς τὸ μέσον καὶ λέγει αὐτοῖς·&nbsp;&nbsp; εἰρήνη ὑμῖν.&nbsp;&nbsp;</span>
<span class="ver"><b>20</b></span> <span class="text">καὶ τοῦτο εἰπὼν ἔδειξεν τὰς χεῖρας καὶ τὴν πλευρὰν αὐτοῖς.&nbsp;&nbsp; ἐχάρησαν οὖν οἱ μαθηταὶ ἰδόντες τὸν κύριον.&nbsp;&nbsp;</span>
<span class="ver"><b>21</b></span> <span class="text">εἶπεν οὖν αὐτοῖς ὁ Ἰησοῦς πάλιν·&nbsp;&nbsp; εἰρήνη ὑμῖν·&nbsp;&nbsp; καθὼς ἀπέσταλκέν με ὁ πατήρ, κἀγὼ πέμπω ὑμᾶς.&nbsp;&nbsp;</span>
<span class="ver"><b>22</b></span> <span class="text">καὶ τοῦτο εἰπὼν ἐνεφύσησεν καὶ λέγει αὐτοῖς·&nbsp;&nbsp; λάβετε πνεῦμα ἅγιον·&nbsp;&nbsp;</span>
<span class="ver"><b>23</b></span> <span class="text">ἄν τινων ἀφῆτε τὰς ἁμαρτίας ἀφέωνται αὐτοῖς, ἄν τινων κρατῆτε κεκράτηνται.&nbsp;&nbsp;</span>
<span class="ver"><b>24</b></span> <span class="text">Θωμᾶς δὲ εἷς ἐκ τῶν δώδεκα, ὁ λεγόμενος Δίδυμος, οὐκ ἦν μετ᾽ αὐτῶν ὅτε ἦλθεν Ἰησοῦς.&nbsp;&nbsp;</span>
<span class="ver"><b>25</b></span> <span class="text">ἔλεγον οὖν αὐτῷ οἱ ἄλλοι μαθηταί·&nbsp;&nbsp; ἑωράκαμεν τὸν κύριον.&nbsp;&nbsp; ὁ δὲ εἶπεν αὐτοῖς·&nbsp;&nbsp; ἐὰν μὴ ἴδω ἐν ταῖς χερσὶν αὐτοῦ τὸν τύπον τῶν ἥλων καὶ βάλω τὸν δάκτυλόν μου εἰς τὸν τύπον τῶν ἥλων καὶ βάλω μου τὴν χεῖρα εἰς τὴν πλευρὰν αὐτοῦ, οὐ μὴ πιστεύσω.&nbsp;&nbsp;</span>
<span class="ver"><b>26</b></span> <span class="text">Καὶ μεθ᾽ ἡμέρας ὀκτὼ πάλιν ἦσαν ἔσω οἱ μαθηταὶ αὐτοῦ καὶ Θωμᾶς μετ᾽ αὐτῶν.&nbsp;&nbsp; ἔρχεται ὁ Ἰησοῦς τῶν θυρῶν κεκλεισμένων καὶ ἔστη εἰς τὸ μέσον καὶ εἶπεν·&nbsp;&nbsp; εἰρήνη ὑμῖν.&nbsp;&nbsp;</span>
<span class="ver"><b>27</b></span> <span class="text">εἶτα λέγει τῷ Θωμᾷ·&nbsp;&nbsp; φέρε τὸν δάκτυλόν σου ὧδε καὶ ἴδε τὰς χεῖράς μου καὶ φέρε τὴν χεῖρά σου καὶ βάλε εἰς τὴν πλευράν μου, καὶ μὴ γίνου ἄπιστος ἀλλὰ πιστός.&nbsp;&nbsp;</span>
<span class="ver"><b>28</b></span> <span class="text">ἀπεκρίθη Θωμᾶς καὶ εἶπεν αὐτῷ·&nbsp;&nbsp; ὁ κύριός μου καὶ ὁ θεός μου.&nbsp;&nbsp;</span>
<span class="ver"><b>29</b></span> <span class="text">λέγει αὐτῷ ὁ Ἰησοῦς·&nbsp;&nbsp; ὅτι ἑώρακάς με πεπίστευκας;&nbsp;&nbsp; μακάριοι οἱ μὴ ἰδόντες καὶ πιστεύσαντες.&nbsp;&nbsp;</span>
<span class="ver"><b>30</b></span> <span class="text">Πολλὰ μὲν οὖν καὶ ἄλλα σημεῖα ἐποίησεν ὁ Ἰησοῦς ἐνώπιον τῶν μαθητῶν αὐτοῦ, ἃ οὐκ ἔστιν γεγραμμένα ἐν τῷ βιβλίῳ τούτῳ·&nbsp;&nbsp;</span>
<span class="ver"><b>31</b></span> <span class="text">ταῦτα δὲ γέγραπται ἵνα πιστεύητε ὅτι Ἰησοῦς ἐστιν ὁ χριστὸς ὁ υἱὸς τοῦ θεοῦ, καὶ ἵνα πιστεύοντες ζωὴν ἔχητε ἐν τῷ ὀνόματι αὐτοῦ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;21</div>
<span class="ver"><b>1</b></span> <span class="text">Μετὰ ταῦτα ἐφανέρωσεν ἑαυτὸν πάλιν ὁ Ἰησοῦς τοῖς μαθηταῖς ἐπὶ τῆς θαλάσσης τῆς Τιβεριάδος·&nbsp;&nbsp; ἐφανέρωσεν δὲ οὕτως.&nbsp;&nbsp;</span>
<span class="ver"><b>2</b></span> <span class="text">Ἦσαν ὁμοῦ Σίμων Πέτρος καὶ Θωμᾶς ὁ λεγόμενος Δίδυμος καὶ Ναθαναὴλ ὁ ἀπὸ Κανὰ τῆς Γαλιλαίας καὶ οἱ τοῦ Ζεβεδαίου καὶ ἄλλοι ἐκ τῶν μαθητῶν αὐτοῦ δύο.&nbsp;&nbsp;</span>
<span class="ver"><b>3</b></span> <span class="text">λέγει αὐτοῖς Σίμων Πέτρος·&nbsp;&nbsp; ὑπάγω ἁλιεύειν.&nbsp;&nbsp; λέγουσιν αὐτῷ·&nbsp;&nbsp; ἐρχόμεθα καὶ ἡμεῖς σὺν σοί.&nbsp;&nbsp; ἐξῆλθον καὶ ἐνέβησαν εἰς τὸ πλοῖον, καὶ ἐν ἐκείνῃ τῇ νυκτὶ ἐπίασαν οὐδέν.&nbsp;&nbsp;</span>
<span class="ver"><b>4</b></span> <span class="text">Πρωΐας δὲ ἤδη γενομένης ἔστη Ἰησοῦς εἰς τὸν αἰγιαλόν, οὐ μέντοι ᾔδεισαν οἱ μαθηταὶ ὅτι Ἰησοῦς ἐστιν.&nbsp;&nbsp;</span>
<span class="ver"><b>5</b></span> <span class="text">λέγει οὖν αὐτοῖς ὁ Ἰησοῦς·&nbsp;&nbsp; παιδία, μή τι προσφάγιον ἔχετε;&nbsp;&nbsp; ἀπεκρίθησαν αὐτῷ·&nbsp;&nbsp; οὔ.&nbsp;&nbsp;</span>
<span class="ver"><b>6</b></span> <span class="text">ὁ δὲ εἶπεν αὐτοῖς·&nbsp;&nbsp; βάλετε εἰς τὰ δεξιὰ μέρη τοῦ πλοίου τὸ δίκτυον, καὶ εὑρήσετε.&nbsp;&nbsp; ἔβαλον οὖν, καὶ οὐκέτι αὐτὸ ἑλκύσαι ἴσχυον ἀπὸ τοῦ πλήθους τῶν ἰχθύων.&nbsp;&nbsp;</span>
<span class="ver"><b>7</b></span> <span class="text">λέγει οὖν ὁ μαθητὴς ἐκεῖνος ὃν ἠγάπα ὁ Ἰησοῦς τῷ Πέτρῳ·&nbsp;&nbsp; ὁ κύριός ἐστιν.&nbsp;&nbsp; Σίμων οὖν Πέτρος ἀκούσας ὅτι ὁ κύριός ἐστιν τὸν ἐπενδύτην διεζώσατο, ἦν γὰρ γυμνός, καὶ ἔβαλεν ἑαυτὸν εἰς τὴν θάλασσαν,</span>
<span class="ver"><b>8</b></span> <span class="text">οἱ δὲ ἄλλοι μαθηταὶ τῷ πλοιαρίῳ ἦλθον, οὐ γὰρ ἦσαν μακρὰν ἀπὸ τῆς γῆς ἀλλὰ ὡς ἀπὸ πηχῶν διακοσίων, σύροντες τὸ δίκτυον τῶν ἰχθύων.&nbsp;&nbsp;</span>
<span class="ver"><b>9</b></span> <span class="text">Ὡς οὖν ἀπέβησαν εἰς τὴν γῆν βλέπουσιν ἀνθρακιὰν κειμένην καὶ ὀψάριον ἐπικείμενον καὶ ἄρτον.&nbsp;&nbsp;</span>
<span class="ver"><b>10</b></span> <span class="text">λέγει αὐτοῖς ὁ Ἰησοῦς·&nbsp;&nbsp; ἐνέγκατε ἀπὸ τῶν ὀψαρίων ὧν ἐπιάσατε νῦν.&nbsp;&nbsp;</span>
<span class="ver"><b>11</b></span> <span class="text">ἀνέβη οὖν Σίμων Πέτρος καὶ εἵλκυσεν τὸ δίκτυον εἰς τὴν γῆν μεστὸν ἰχθύων μεγάλων ἑκατὸν πεντήκοντα τριῶν·&nbsp;&nbsp; καὶ τοσούτων ὄντων οὐκ ἐσχίσθη τὸ δίκτυον.&nbsp;&nbsp;</span>
<span class="ver"><b>12</b></span> <span class="text">Λέγει αὐτοῖς ὁ Ἰησοῦς·&nbsp;&nbsp; δεῦτε ἀριστήσατε.&nbsp;&nbsp; οὐδεὶς δὲ ἐτόλμα τῶν μαθητῶν ἐξετάσαι αὐτόν·&nbsp;&nbsp; σὺ τίς εἶ;&nbsp;&nbsp; εἰδότες ὅτι ὁ κύριός ἐστιν.&nbsp;&nbsp;</span>
<span class="ver"><b>13</b></span> <span class="text">ἔρχεται Ἰησοῦς καὶ λαμβάνει τὸν ἄρτον καὶ δίδωσιν αὐτοῖς, καὶ τὸ ὀψάριον ὁμοίως.&nbsp;&nbsp;</span>
<span class="ver"><b>14</b></span> <span class="text">τοῦτο ἤδη τρίτον ἐφανερώθη Ἰησοῦς τοῖς μαθηταῖς ἐγερθεὶς ἐκ νεκρῶν.&nbsp;&nbsp;</span>
<span class="ver"><b>15</b></span> <span class="text">Ὅτε οὖν ἠρίστησαν λέγει τῷ Σίμωνι Πέτρῳ ὁ Ἰησοῦς·&nbsp;&nbsp; Σίμων Ἰωάννου, ἀγαπᾷς με πλέον τούτων;&nbsp;&nbsp; λέγει αὐτῷ·&nbsp;&nbsp; ναὶ κύριε, σὺ οἶδας ὅτι φιλῶ σε.&nbsp;&nbsp; λέγει αὐτῷ·&nbsp;&nbsp; βόσκε τὰ ἀρνία μου.&nbsp;&nbsp;</span>
<span class="ver"><b>16</b></span> <span class="text">λέγει αὐτῷ πάλιν δεύτερον·&nbsp;&nbsp; Σίμων Ἰωάννου, ἀγαπᾷς με;&nbsp;&nbsp; λέγει αὐτῷ·&nbsp;&nbsp; ναὶ κύριε, σὺ οἶδας ὅτι φιλῶ σε.&nbsp;&nbsp; λέγει αὐτῷ·&nbsp;&nbsp; ποίμαινε τὰ πρόβατά μου.&nbsp;&nbsp;</span>
<span class="ver"><b>17</b></span> <span class="text">λέγει αὐτῷ τὸ τρίτον·&nbsp;&nbsp; Σίμων Ἰωάννου, φιλεῖς με;&nbsp;&nbsp; ἐλυπήθη ὁ Πέτρος ὅτι εἶπεν αὐτῷ τὸ τρίτον·&nbsp;&nbsp; φιλεῖς με;&nbsp;&nbsp; καὶ λέγει αὐτῷ·&nbsp;&nbsp; κύριε, πάντα σὺ οἶδας, σὺ γινώσκεις ὅτι φιλῶ σε.&nbsp;&nbsp; λέγει αὐτῷ ὁ Ἰησοῦς·&nbsp;&nbsp; βόσκε τὰ προβάτια μου.&nbsp;&nbsp;</span>
<span class="ver"><b>18</b></span> <span class="text">Ἀμὴν ἀμὴν λέγω σοι, ὅτε ἦς νεώτερος, ἐζώννυες σεαυτὸν καὶ περιεπάτεις ὅπου ἤθελες·&nbsp;&nbsp; ὅταν δὲ γηράσῃς, ἐκτενεῖς τὰς χεῖράς σου, καὶ ἄλλος ζώσει σε καὶ οἴσει ὅπου οὐ θέλεις.&nbsp;&nbsp;</span>
<span class="ver"><b>19</b></span> <span class="text">τοῦτο δὲ εἶπεν σημαίνων ποίῳ θανάτῳ δοξάσει τὸν θεόν.&nbsp;&nbsp; καὶ τοῦτο εἰπὼν λέγει αὐτῷ·&nbsp;&nbsp; ἀκολούθει μοι.&nbsp;&nbsp;</span>
<span class="ver"><b>20</b></span> <span class="text">Ἐπιστραφεὶς ὁ Πέτρος βλέπει τὸν μαθητὴν ὃν ἠγάπα ὁ Ἰησοῦς ἀκολουθοῦντα, ὃς καὶ ἀνέπεσεν ἐν τῷ δείπνῳ ἐπὶ τὸ στῆθος αὐτοῦ καὶ εἶπεν·&nbsp;&nbsp; κύριε, τίς ἐστιν ὁ παραδιδούς σε;&nbsp;&nbsp;</span>
<span class="ver"><b>21</b></span> <span class="text">τοῦτον οὖν ἰδὼν ὁ Πέτρος λέγει τῷ Ἰησοῦ·&nbsp;&nbsp; κύριε, οὗτος δὲ τί;&nbsp;&nbsp;</span>
<span class="ver"><b>22</b></span> <span class="text">λέγει αὐτῷ ὁ Ἰησοῦς·&nbsp;&nbsp; ἐὰν αὐτὸν θέλω μένειν ἕως ἔρχομαι, τί πρὸς σέ;&nbsp;&nbsp; σύ μοι ἀκολούθει.&nbsp;&nbsp;</span>
<span class="ver"><b>23</b></span> <span class="text">ἐξῆλθεν οὖν οὗτος ὁ λόγος εἰς τοὺς ἀδελφοὺς ὅτι ὁ μαθητὴς ἐκεῖνος οὐκ ἀποθνῄσκει·&nbsp;&nbsp; οὐκ εἶπεν δὲ αὐτῷ ὁ Ἰησοῦς ὅτι οὐκ ἀποθνῄσκει ἀλλ᾽·&nbsp;&nbsp; ἐὰν αὐτὸν θέλω μένειν ἕως ἔρχομαι, τί πρὸς σέ;&nbsp;&nbsp;</span>
<span class="ver"><b>24</b></span> <span class="text">Οὗτός ἐστιν ὁ μαθητὴς ὁ μαρτυρῶν περὶ τούτων καὶ ὁ γράψας ταῦτα, καὶ οἴδαμεν ὅτι ἀληθὴς αὐτοῦ ἡ μαρτυρία ἐστίν.&nbsp;&nbsp;</span>
<span class="ver"><b>25</b></span> <span class="text">Ἔστιν δὲ καὶ ἄλλα πολλὰ ἃ ἐποίησεν ὁ Ἰησοῦς, ἅτινα ἐὰν γράφηται καθ᾽ ἕν, οὐδ᾽ αὐτὸν οἶμαι τὸν κόσμον χωρήσειν τὰ γραφόμενα βιβλία.&nbsp;&nbsp;</span>
</body></html>