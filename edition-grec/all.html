<!DOCTYPE html><html lang="fr">
<head>
<title>BIBLE</title>
<meta http-equiv="Content-Type" content="text/html; charset=utf-8"/>
<meta name="viewport" content="width=device-width, initial-scale=1"/>
<style type="text/css">
/* CSS PAPIER
html {
	margin:0px;
}


body {
	margin:0px;
	font-family: Serif;
	font-size:11px;
}


.chap {
	font-size:14px;
}

.ver {
	font-size:11px;
	font-weight:bold;
}

.text {
	font-size:11px;
}

*/

html {
	margin:30px;
}


body {
	font-family: sans-serif;
	font-size:17px;
}


.chap {
	font-size:20px;
	float:left;
	margin:10px;
}

.ver {
	font-size:17px;
	font-weight:bold;
}

.text {
	font-size:17px;
}

</style></head><body>
<h3><center>ΚΑΤΑ ΜΑΘΘΑΙΟΝ</center></h3>
<br><br><div class="chap">ΚΑΤΑ ΜΑΘΘΑΙΟΝ &ensp;1</div>
<span class="ver"><b>1</b></span> <span class="text">Βίβλος γενέσεως Ἰησοῦ Χριστοῦ υἱοῦ Δαυὶδ υἱοῦ Ἀβραάμ.&nbsp;&nbsp;</span>
<span class="ver"><b>2</b></span> <span class="text">Ἀβραὰμ ἐγέννησεν τὸν Ἰσαάκ, Ἰσαὰκ δὲ ἐγέννησεν τὸν Ἰακώβ, Ἰακὼβ δὲ ἐγέννησεν τὸν Ἰούδαν καὶ τοὺς ἀδελφοὺς αὐτοῦ,</span>
<span class="ver"><b>3</b></span> <span class="text">Ἰούδας δὲ ἐγέννησεν τὸν Φάρες καὶ τὸν Ζάρα ἐκ τῆς Θαμάρ, Φάρες δὲ ἐγέννησεν τὸν Ἑσρώμ, Ἑσρὼμ δὲ ἐγέννησεν τὸν Ἀράμ,</span>
<span class="ver"><b>4</b></span> <span class="text">Ἀρὰμ δὲ ἐγέννησεν τὸν Ἀμιναδάβ, Ἀμιναδὰβ δὲ ἐγέννησεν τὸν Ναασσών, Ναασσὼν δὲ ἐγέννησεν τὸν Σαλμών,</span>
<span class="ver"><b>5</b></span> <span class="text">Σαλμὼν δὲ ἐγέννησεν τὸν Βόες ἐκ τῆς Ῥαχάβ, Βόες δὲ ἐγέννησεν τὸν Ἰωβὴδ ἐκ τῆς Ῥούθ, Ἰωβὴδ δὲ ἐγέννησεν τὸν Ἰεσσαί,</span>
<span class="ver"><b>6</b></span> <span class="text">Ἰεσσαὶ δὲ ἐγέννησεν τὸν Δαυὶδ τὸν βασιλέα.&nbsp;&nbsp; Δαυὶδ δὲ ἐγέννησεν τὸν Σολομῶνα ἐκ τῆς τοῦ Οὐρίου,</span>
<span class="ver"><b>7</b></span> <span class="text">Σολομὼν δὲ ἐγέννησεν τὸν Ῥοβοάμ, Ῥοβοὰμ δὲ ἐγέννησεν τὸν Ἀβιά, Ἀβιὰ δὲ ἐγέννησεν τὸν Ἀσάφ,</span>
<span class="ver"><b>8</b></span> <span class="text">Ἀσὰφ δὲ ἐγέννησεν τὸν Ἰωσαφάτ, Ἰωσαφὰτ δὲ ἐγέννησεν τὸν Ἰωράμ, Ἰωρὰμ δὲ ἐγέννησεν τὸν Ὀζείαν,</span>
<span class="ver"><b>9</b></span> <span class="text">Ὀζείας δὲ ἐγέννησεν τὸν Ἰωαθάμ, Ἰωαθὰμ δὲ ἐγέννησεν τὸν Ἀχάζ, Ἀχὰζ δὲ ἐγέννησεν τὸν Ἑζεκίαν,</span>
<span class="ver"><b>10</b></span> <span class="text">Ἑζεκίας δὲ ἐγέννησεν τὸν Μανασσῆ, Μανασσῆς δὲ ἐγέννησεν τὸν Ἀμώς, Ἀμὼς δὲ ἐγέννησεν τὸν Ἰωσίαν,</span>
<span class="ver"><b>11</b></span> <span class="text">Ἰωσίας δὲ ἐγέννησεν τὸν Ἰεχονίαν καὶ τοὺς ἀδελφοὺς αὐτοῦ ἐπὶ τῆς μετοικεσίας Βαβυλῶνος.&nbsp;&nbsp;</span>
<span class="ver"><b>12</b></span> <span class="text">Μετὰ δὲ τὴν μετοικεσίαν Βαβυλῶνος Ἰεχονίας ἐγέννησεν τὸν Σαλαθιήλ, Σαλαθιὴλ δὲ ἐγέννησεν τὸν Ζοροβαβέλ,</span>
<span class="ver"><b>13</b></span> <span class="text">Ζοροβαβὲλ δὲ ἐγέννησεν τὸν Ἀβιούδ, Ἀβιοὺδ δὲ ἐγέννησεν τὸν Ἐλιακείμ, Ἐλιακεὶμ δὲ ἐγέννησεν τὸν Ἀζώρ,</span>
<span class="ver"><b>14</b></span> <span class="text">Ἀζὼρ δὲ ἐγέννησεν τὸν Σαδώκ, Σαδὼκ δὲ ἐγέννησεν τὸν Ἀχείμ, Ἀχεὶμ δὲ ἐγέννησεν τὸν Ἐλιούδ,</span>
<span class="ver"><b>15</b></span> <span class="text">Ἐλιοὺδ δὲ ἐγέννησεν τὸν Ἐλεάζαρ, Ἐλεάζαρ δὲ ἐγέννησεν τὸν Μαθθάν, Μαθθὰν δὲ ἐγέννησεν τὸν Ἰακώβ,</span>
<span class="ver"><b>16</b></span> <span class="text">Ἰακὼβ δὲ ἐγέννησεν τὸν Ἰωσὴφ τὸν ἄνδρα Μαρίας, ἐξ ἧς ἐγεννήθη Ἰησοῦς ὁ λεγόμενος Χριστός.&nbsp;&nbsp;</span>
<span class="ver"><b>17</b></span> <span class="text">Πᾶσαι οὖν αἱ γενεαὶ ἀπὸ Ἀβραὰμ ἕως Δαυὶδ γενεαὶ δεκατέσσαρες, καὶ ἀπὸ Δαυὶδ ἕως τῆς μετοικεσίας Βαβυλῶνος γενεαὶ δεκατέσσαρες, καὶ ἀπὸ τῆς μετοικεσίας Βαβυλῶνος ἕως τοῦ Χριστοῦ γενεαὶ δεκατέσσαρες.&nbsp;&nbsp;</span>
<span class="ver"><b>18</b></span> <span class="text">Τοῦ δὲ Ἰησοῦ Χριστοῦ ἡ γένεσις οὕτως ἦν.&nbsp;&nbsp; μνηστευθείσης τῆς μητρὸς αὐτοῦ Μαρίας τῷ Ἰωσήφ, πρὶν ἢ συνελθεῖν αὐτοὺς εὑρέθη ἐν γαστρὶ ἔχουσα ἐκ πνεύματος ἁγίου.&nbsp;&nbsp;</span>
<span class="ver"><b>19</b></span> <span class="text">Ἰωσὴφ δὲ ὁ ἀνὴρ αὐτῆς, δίκαιος ὢν καὶ μὴ θέλων αὐτὴν δειγματίσαι, ἐβουλήθη λάθρᾳ ἀπολῦσαι αὐτήν.&nbsp;&nbsp;</span>
<span class="ver"><b>20</b></span> <span class="text">ταῦτα δὲ αὐτοῦ ἐνθυμηθέντος ἰδοὺ ἄγγελος κυρίου κατ᾽ ὄναρ ἐφάνη αὐτῷ λέγων·&nbsp;&nbsp; Ἰωσὴφ υἱὸς Δαυίδ, μὴ φοβηθῇς παραλαβεῖν Μαρίαν τὴν γυναῖκά σου·&nbsp;&nbsp; τὸ γὰρ ἐν αὐτῇ γεννηθὲν ἐκ πνεύματός ἐστιν ἁγίου.&nbsp;&nbsp;</span>
<span class="ver"><b>21</b></span> <span class="text">τέξεται δὲ υἱόν, καὶ καλέσεις τὸ ὄνομα αὐτοῦ Ἰησοῦν·&nbsp;&nbsp; αὐτὸς γὰρ σώσει τὸν λαὸν αὐτοῦ ἀπὸ τῶν ἁμαρτιῶν αὐτῶν.&nbsp;&nbsp;</span>
<span class="ver"><b>22</b></span> <span class="text">τοῦτο δὲ ὅλον γέγονεν ἵνα πληρωθῇ τὸ ῥηθὲν ὑπὸ κυρίου διὰ τοῦ προφήτου λέγοντος·&nbsp;&nbsp;</span>
<span class="ver"><b>23</b></span> <span class="text">ἰδοὺ ἡ παρθένος ἐν γαστρὶ ἕξει καὶ τέξεται υἱόν, καὶ καλέσουσιν τὸ ὄνομα αὐτοῦ Ἐμμανουήλ, ὅ ἐστιν μεθερμηνευόμενον μεθ᾽ ἡμῶν ὁ θεός.&nbsp;&nbsp;</span>
<span class="ver"><b>24</b></span> <span class="text">ἐγερθεὶς δὲ ὁ Ἰωσὴφ ἀπὸ τοῦ ὕπνου ἐποίησεν ὡς προσέταξεν αὐτῷ ὁ ἄγγελος κυρίου καὶ παρέλαβεν τὴν γυναῖκα αὐτοῦ,</span>
<span class="ver"><b>25</b></span> <span class="text">καὶ οὐκ ἐγίνωσκεν αὐτὴν ἕως οὗ ἔτεκεν υἱόν·&nbsp;&nbsp; καὶ ἐκάλεσεν τὸ ὄνομα αὐτοῦ Ἰησοῦν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;2</div>
<span class="ver"><b>1</b></span> <span class="text">Τοῦ δὲ Ἰησοῦ γεννηθέντος ἐν Βηθλέεμ τῆς Ἰουδαίας ἐν ἡμέραις Ἡρῴδου τοῦ βασιλέως, ἰδοὺ μάγοι ἀπὸ ἀνατολῶν παρεγένοντο εἰς Ἱεροσόλυμα</span>
<span class="ver"><b>2</b></span> <span class="text">λέγοντες·&nbsp;&nbsp; ποῦ ἐστιν ὁ τεχθεὶς βασιλεὺς τῶν Ἰουδαίων;&nbsp;&nbsp; εἴδομεν γὰρ αὐτοῦ τὸν ἀστέρα ἐν τῇ ἀνατολῇ καὶ ἤλθομεν προσκυνῆσαι αὐτῷ.&nbsp;&nbsp;</span>
<span class="ver"><b>3</b></span> <span class="text">ἀκούσας δὲ ὁ βασιλεὺς Ἡρῴδης ἐταράχθη καὶ πᾶσα Ἱεροσόλυμα μετ᾽ αὐτοῦ,</span>
<span class="ver"><b>4</b></span> <span class="text">καὶ συναγαγὼν πάντας τοὺς ἀρχιερεῖς καὶ γραμματεῖς τοῦ λαοῦ ἐπυνθάνετο παρ᾽ αὐτῶν ποῦ ὁ χριστὸς γεννᾶται.&nbsp;&nbsp;</span>
<span class="ver"><b>5</b></span> <span class="text">οἱ δὲ εἶπαν αὐτῷ·&nbsp;&nbsp; ἐν Βηθλέεμ τῆς Ἰουδαίας·&nbsp;&nbsp; οὕτως γὰρ γέγραπται διὰ τοῦ προφήτου·&nbsp;&nbsp;</span>
<span class="ver"><b>6</b></span> <span class="text">καὶ σὺ Βηθλέεμ, γῆ Ἰούδα, οὐδαμῶς ἐλαχίστη εἶ ἐν τοῖς ἡγεμόσιν Ἰούδα·&nbsp;&nbsp; ἐκ σοῦ γὰρ ἐξελεύσεται ἡγούμενος, ὅστις ποιμανεῖ τὸν λαόν μου τὸν Ἰσραήλ.&nbsp;&nbsp;</span>
<span class="ver"><b>7</b></span> <span class="text">Τότε Ἡρῴδης λάθρᾳ καλέσας τοὺς μάγους ἠκρίβωσεν παρ᾽ αὐτῶν τὸν χρόνον τοῦ φαινομένου ἀστέρος,</span>
<span class="ver"><b>8</b></span> <span class="text">καὶ πέμψας αὐτοὺς εἰς Βηθλέεμ εἶπεν·&nbsp;&nbsp; πορευθέντες ἐξετάσατε ἀκριβῶς περὶ τοῦ παιδίου·&nbsp;&nbsp; ἐπὰν δὲ εὕρητε, ἀπαγγείλατέ μοι, ὅπως κἀγὼ ἐλθὼν προσκυνήσω αὐτῷ.&nbsp;&nbsp;</span>
<span class="ver"><b>9</b></span> <span class="text">Οἱ δὲ ἀκούσαντες τοῦ βασιλέως ἐπορεύθησαν καὶ ἰδοὺ ὁ ἀστήρ, ὃν εἶδον ἐν τῇ ἀνατολῇ, προῆγεν αὐτούς, ἕως ἐλθὼν ἐστάθη ἐπάνω οὗ ἦν τὸ παιδίον.&nbsp;&nbsp;</span>
<span class="ver"><b>10</b></span> <span class="text">ἰδόντες δὲ τὸν ἀστέρα ἐχάρησαν χαρὰν μεγάλην σφόδρα.&nbsp;&nbsp;</span>
<span class="ver"><b>11</b></span> <span class="text">καὶ ἐλθόντες εἰς τὴν οἰκίαν εἶδον τὸ παιδίον μετὰ Μαρίας τῆς μητρὸς αὐτοῦ, καὶ πεσόντες προσεκύνησαν αὐτῷ καὶ ἀνοίξαντες τοὺς θησαυροὺς αὐτῶν προσήνεγκαν αὐτῷ δῶρα, χρυσὸν καὶ λίβανον καὶ σμύρναν.&nbsp;&nbsp;</span>
<span class="ver"><b>12</b></span> <span class="text">Καὶ χρηματισθέντες κατ᾽ ὄναρ μὴ ἀνακάμψαι πρὸς Ἡρῴδην, δι᾽ ἄλλης ὁδοῦ ἀνεχώρησαν εἰς τὴν χώραν αὐτῶν.&nbsp;&nbsp;</span>
<span class="ver"><b>13</b></span> <span class="text">Ἀναχωρησάντων δὲ αὐτῶν ἰδοὺ ἄγγελος κυρίου φαίνεται κατ᾽ ὄναρ τῷ Ἰωσὴφ λέγων·&nbsp;&nbsp; ἐγερθεὶς παράλαβε τὸ παιδίον καὶ τὴν μητέρα αὐτοῦ καὶ φεῦγε εἰς Αἴγυπτον καὶ ἴσθι ἐκεῖ ἕως ἂν εἴπω σοι·&nbsp;&nbsp; μέλλει γὰρ Ἡρῴδης ζητεῖν τὸ παιδίον τοῦ ἀπολέσαι αὐτό.&nbsp;&nbsp;</span>
<span class="ver"><b>14</b></span> <span class="text">ὁ δὲ ἐγερθεὶς παρέλαβεν τὸ παιδίον καὶ τὴν μητέρα αὐτοῦ νυκτὸς καὶ ἀνεχώρησεν εἰς Αἴγυπτον,</span>
<span class="ver"><b>15</b></span> <span class="text">καὶ ἦν ἐκεῖ ἕως τῆς τελευτῆς Ἡρῴδου·&nbsp;&nbsp; ἵνα πληρωθῇ τὸ ῥηθὲν ὑπὸ κυρίου διὰ τοῦ προφήτου λέγοντος·&nbsp;&nbsp; ἐξ Αἰγύπτου ἐκάλεσα τὸν υἱόν μου.&nbsp;&nbsp;</span>
<span class="ver"><b>16</b></span> <span class="text">Τότε Ἡρῴδης ἰδὼν ὅτι ἐνεπαίχθη ὑπὸ τῶν μάγων ἐθυμώθη λίαν, καὶ ἀποστείλας ἀνεῖλεν πάντας τοὺς παῖδας τοὺς ἐν Βηθλέεμ καὶ ἐν πᾶσιν τοῖς ὁρίοις αὐτῆς ἀπὸ διετοῦς καὶ κατωτέρω, κατὰ τὸν χρόνον ὃν ἠκρίβωσεν παρὰ τῶν μάγων.&nbsp;&nbsp;</span>
<span class="ver"><b>17</b></span> <span class="text">τότε ἐπληρώθη τὸ ῥηθὲν διὰ Ἰερεμίου τοῦ προφήτου λέγοντος·&nbsp;&nbsp;</span>
<span class="ver"><b>18</b></span> <span class="text">φωνὴ ἐν Ῥαμὰ ἠκούσθη, κλαυθμὸς καὶ ὀδυρμὸς πολύς·&nbsp;&nbsp; Ῥαχὴλ κλαίουσα τὰ τέκνα αὐτῆς, καὶ οὐκ ἤθελεν παρακληθῆναι, ὅτι οὐκ εἰσίν.&nbsp;&nbsp;</span>
<span class="ver"><b>19</b></span> <span class="text">Τελευτήσαντος δὲ τοῦ Ἡρῴδου ἰδοὺ ἄγγελος κυρίου φαίνεται κατ᾽ ὄναρ τῷ Ἰωσὴφ ἐν Αἰγύπτῳ</span>
<span class="ver"><b>20</b></span> <span class="text">λέγων·&nbsp;&nbsp; ἐγερθεὶς παράλαβε τὸ παιδίον καὶ τὴν μητέρα αὐτοῦ καὶ πορεύου εἰς γῆν Ἰσραήλ·&nbsp;&nbsp; τεθνήκασιν γὰρ οἱ ζητοῦντες τὴν ψυχὴν τοῦ παιδίου.&nbsp;&nbsp;</span>
<span class="ver"><b>21</b></span> <span class="text">ὁ δὲ ἐγερθεὶς παρέλαβεν τὸ παιδίον καὶ τὴν μητέρα αὐτοῦ καὶ εἰσῆλθεν εἰς γῆν Ἰσραήλ.&nbsp;&nbsp;</span>
<span class="ver"><b>22</b></span> <span class="text">Ἀκούσας δὲ ὅτι Ἀρχέλαος βασιλεύει τῆς Ἰουδαίας ἀντὶ τοῦ πατρὸς αὐτοῦ Ἡρῴδου ἐφοβήθη ἐκεῖ ἀπελθεῖν·&nbsp;&nbsp; χρηματισθεὶς δὲ κατ᾽ ὄναρ ἀνεχώρησεν εἰς τὰ μέρη τῆς Γαλιλαίας,</span>
<span class="ver"><b>23</b></span> <span class="text">καὶ ἐλθὼν κατῴκησεν εἰς πόλιν λεγομένην Ναζαρέτ·&nbsp;&nbsp; ὅπως πληρωθῇ τὸ ῥηθὲν διὰ τῶν προφητῶν ὅτι Ναζωραῖος κληθήσεται.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;3</div>
<span class="ver"><b>1</b></span> <span class="text">Ἐν δὲ ταῖς ἡμέραις ἐκείναις παραγίνεται Ἰωάννης ὁ βαπτιστὴς κηρύσσων ἐν τῇ ἐρήμῳ τῆς Ἰουδαίας</span>
<span class="ver"><b>2</b></span> <span class="text">λέγων·&nbsp;&nbsp; μετανοεῖτε·&nbsp;&nbsp; ἤγγικεν γὰρ ἡ βασιλεία τῶν οὐρανῶν.&nbsp;&nbsp;</span>
<span class="ver"><b>3</b></span> <span class="text">οὗτος γάρ ἐστιν ὁ ῥηθεὶς διὰ Ἠσαΐου τοῦ προφήτου λέγοντος·&nbsp;&nbsp; φωνὴ βοῶντος ἐν τῇ ἐρήμῳ·&nbsp;&nbsp; ἑτοιμάσατε τὴν ὁδὸν κυρίου, εὐθείας ποιεῖτε τὰς τρίβους αὐτοῦ.&nbsp;&nbsp;</span>
<span class="ver"><b>4</b></span> <span class="text">αὐτὸς δὲ ὁ Ἰωάννης εἶχεν τὸ ἔνδυμα αὐτοῦ ἀπὸ τριχῶν καμήλου καὶ ζώνην δερματίνην περὶ τὴν ὀσφὺν αὐτοῦ, ἡ δὲ τροφὴ ἦν αὐτοῦ ἀκρίδες καὶ μέλι ἄγριον.&nbsp;&nbsp;</span>
<span class="ver"><b>5</b></span> <span class="text">Τότε ἐξεπορεύετο πρὸς αὐτὸν Ἱεροσόλυμα καὶ πᾶσα ἡ Ἰουδαία καὶ πᾶσα ἡ περίχωρος τοῦ Ἰορδάνου,</span>
<span class="ver"><b>6</b></span> <span class="text">καὶ ἐβαπτίζοντο ἐν τῷ Ἰορδάνῃ ποταμῷ ὑπ᾽ αὐτοῦ ἐξομολογούμενοι τὰς ἁμαρτίας αὐτῶν.&nbsp;&nbsp;</span>
<span class="ver"><b>7</b></span> <span class="text">Ἰδὼν δὲ πολλοὺς τῶν Φαρισαίων καὶ Σαδδουκαίων ἐρχομένους ἐπὶ τὸ βάπτισμα αὐτοῦ εἶπεν αὐτοῖς·&nbsp;&nbsp; γεννήματα ἐχιδνῶν, τίς ὑπέδειξεν ὑμῖν φυγεῖν ἀπὸ τῆς μελλούσης ὀργῆς;&nbsp;&nbsp;</span>
<span class="ver"><b>8</b></span> <span class="text">ποιήσατε οὖν καρπὸν ἄξιον τῆς μετανοίας</span>
<span class="ver"><b>9</b></span> <span class="text">καὶ μὴ δόξητε λέγειν ἐν ἑαυτοῖς·&nbsp;&nbsp; πατέρα ἔχομεν τὸν Ἀβραάμ.&nbsp;&nbsp; λέγω γὰρ ὑμῖν ὅτι δύναται ὁ θεὸς ἐκ τῶν λίθων τούτων ἐγεῖραι τέκνα τῷ Ἀβραάμ.&nbsp;&nbsp;</span>
<span class="ver"><b>10</b></span> <span class="text">ἤδη δὲ ἡ ἀξίνη πρὸς τὴν ῥίζαν τῶν δένδρων κεῖται·&nbsp;&nbsp; πᾶν οὖν δένδρον μὴ ποιοῦν καρπὸν καλὸν ἐκκόπτεται καὶ εἰς πῦρ βάλλεται.&nbsp;&nbsp;</span>
<span class="ver"><b>11</b></span> <span class="text">Ἐγὼ μὲν ὑμᾶς βαπτίζω ἐν ὕδατι εἰς μετάνοιαν, ὁ δὲ ὀπίσω μου ἐρχόμενος ἰσχυρότερός μού ἐστιν, οὗ οὐκ εἰμὶ ἱκανὸς τὰ ὑποδήματα βαστάσαι·&nbsp;&nbsp; αὐτὸς ὑμᾶς βαπτίσει ἐν πνεύματι ἁγίῳ καὶ πυρί·&nbsp;&nbsp;</span>
<span class="ver"><b>12</b></span> <span class="text">οὗ τὸ πτύον ἐν τῇ χειρὶ αὐτοῦ καὶ διακαθαριεῖ τὴν ἅλωνα αὐτοῦ καὶ συνάξει τὸν σῖτον αὐτοῦ εἰς τὴν ἀποθήκην, τὸ δὲ ἄχυρον κατακαύσει πυρὶ ἀσβέστῳ.&nbsp;&nbsp;</span>
<span class="ver"><b>13</b></span> <span class="text">Τότε παραγίνεται ὁ Ἰησοῦς ἀπὸ τῆς Γαλιλαίας ἐπὶ τὸν Ἰορδάνην πρὸς τὸν Ἰωάννην τοῦ βαπτισθῆναι ὑπ᾽ αὐτοῦ.&nbsp;&nbsp;</span>
<span class="ver"><b>14</b></span> <span class="text">ὁ δὲ Ἰωάννης διεκώλυεν αὐτὸν λέγων·&nbsp;&nbsp; ἐγὼ χρείαν ἔχω ὑπὸ σοῦ βαπτισθῆναι, καὶ σὺ ἔρχῃ πρός με;&nbsp;&nbsp;</span>
<span class="ver"><b>15</b></span> <span class="text">ἀποκριθεὶς δὲ ὁ Ἰησοῦς εἶπεν πρὸς αὐτόν·&nbsp;&nbsp; ἄφες ἄρτι, οὕτως γὰρ πρέπον ἐστὶν ἡμῖν πληρῶσαι πᾶσαν δικαιοσύνην.&nbsp;&nbsp; τότε ἀφίησιν αὐτόν.&nbsp;&nbsp;</span>
<span class="ver"><b>16</b></span> <span class="text">βαπτισθεὶς δὲ ὁ Ἰησοῦς εὐθὺς ἀνέβη ἀπὸ τοῦ ὕδατος·&nbsp;&nbsp; καὶ ἰδοὺ ἀνεῴχθησαν αὐτῷ οἱ οὐρανοί, καὶ εἶδεν τὸ πνεῦμα τοῦ θεοῦ καταβαῖνον ὡσεὶ περιστερὰν ἐρχόμενον ἐπ᾽ αὐτόν·&nbsp;&nbsp;</span>
<span class="ver"><b>17</b></span> <span class="text">καὶ ἰδοὺ φωνὴ ἐκ τῶν οὐρανῶν λέγουσα·&nbsp;&nbsp; οὗτός ἐστιν ὁ υἱός μου ὁ ἀγαπητός, ἐν ᾧ εὐδόκησα.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;4</div>
<span class="ver"><b>1</b></span> <span class="text">Τότε ὁ Ἰησοῦς ἀνήχθη εἰς τὴν ἔρημον ὑπὸ τοῦ πνεύματος πειρασθῆναι ὑπὸ τοῦ διαβόλου.&nbsp;&nbsp;</span>
<span class="ver"><b>2</b></span> <span class="text">καὶ νηστεύσας ἡμέρας τεσσεράκοντα καὶ νύκτας τεσσεράκοντα, ὕστερον ἐπείνασεν.&nbsp;&nbsp;</span>
<span class="ver"><b>3</b></span> <span class="text">καὶ προσελθὼν ὁ πειράζων εἶπεν αὐτῷ·&nbsp;&nbsp; εἰ υἱὸς εἶ τοῦ θεοῦ, εἰπὲ ἵνα οἱ λίθοι οὗτοι ἄρτοι γένωνται.&nbsp;&nbsp;</span>
<span class="ver"><b>4</b></span> <span class="text">ὁ δὲ ἀποκριθεὶς εἶπεν·&nbsp;&nbsp; γέγραπται·&nbsp;&nbsp; οὐκ ἐπ᾽ ἄρτῳ μόνῳ ζήσεται ὁ ἄνθρωπος, ἀλλ᾽ ἐπὶ παντὶ ῥήματι ἐκπορευομένῳ διὰ στόματος θεοῦ.&nbsp;&nbsp;</span>
<span class="ver"><b>5</b></span> <span class="text">Τότε παραλαμβάνει αὐτὸν ὁ διάβολος εἰς τὴν ἁγίαν πόλιν καὶ ἔστησεν αὐτὸν ἐπὶ τὸ πτερύγιον τοῦ ἱεροῦ</span>
<span class="ver"><b>6</b></span> <span class="text">καὶ λέγει αὐτῷ·&nbsp;&nbsp; εἰ υἱὸς εἶ τοῦ θεοῦ, βάλε σεαυτὸν κάτω·&nbsp;&nbsp; γέγραπται γὰρ ὅτι τοῖς ἀγγέλοις αὐτοῦ ἐντελεῖται περὶ σοῦ καὶ ἐπὶ χειρῶν ἀροῦσίν σε, μήποτε προσκόψῃς πρὸς λίθον τὸν πόδα σου.&nbsp;&nbsp;</span>
<span class="ver"><b>7</b></span> <span class="text">ἔφη αὐτῷ ὁ Ἰησοῦς·&nbsp;&nbsp; πάλιν γέγραπται·&nbsp;&nbsp; οὐκ ἐκπειράσεις κύριον τὸν θεόν σου.&nbsp;&nbsp;</span>
<span class="ver"><b>8</b></span> <span class="text">Πάλιν παραλαμβάνει αὐτὸν ὁ διάβολος εἰς ὄρος ὑψηλὸν λίαν καὶ δείκνυσιν αὐτῷ πάσας τὰς βασιλείας τοῦ κόσμου καὶ τὴν δόξαν αὐτῶν</span>
<span class="ver"><b>9</b></span> <span class="text">καὶ εἶπεν αὐτῷ·&nbsp;&nbsp; ταῦτά σοι πάντα δώσω, ἐὰν πεσὼν προσκυνήσῃς μοι.&nbsp;&nbsp;</span>
<span class="ver"><b>10</b></span> <span class="text">τότε λέγει αὐτῷ ὁ Ἰησοῦς·&nbsp;&nbsp; ὕπαγε, σατανᾶ·&nbsp;&nbsp; γέγραπται γάρ·&nbsp;&nbsp; κύριον τὸν θεόν σου προσκυνήσεις καὶ αὐτῷ μόνῳ λατρεύσεις.&nbsp;&nbsp;</span>
<span class="ver"><b>11</b></span> <span class="text">Τότε ἀφίησιν αὐτὸν ὁ διάβολος, καὶ ἰδοὺ ἄγγελοι προσῆλθον καὶ διηκόνουν αὐτῷ.&nbsp;&nbsp;</span>
<span class="ver"><b>12</b></span> <span class="text">Ἀκούσας δὲ ὅτι Ἰωάννης παρεδόθη ἀνεχώρησεν εἰς τὴν Γαλιλαίαν.&nbsp;&nbsp;</span>
<span class="ver"><b>13</b></span> <span class="text">καὶ καταλιπὼν τὴν Ναζαρὰ ἐλθὼν κατῴκησεν εἰς Καφαρναοὺμ τὴν παραθαλασσίαν ἐν ὁρίοις Ζαβουλὼν καὶ Νεφθαλείμ·&nbsp;&nbsp;</span>
<span class="ver"><b>14</b></span> <span class="text">ἵνα πληρωθῇ τὸ ῥηθὲν διὰ Ἠσαΐου τοῦ προφήτου λέγοντος·&nbsp;&nbsp;</span>
<span class="ver"><b>15</b></span> <span class="text">γῆ Ζαβουλὼν καὶ γῆ Νεφθαλείμ, ὁδὸν θαλάσσης, πέραν τοῦ Ἰορδάνου, Γαλιλαία τῶν ἐθνῶν,</span>
<span class="ver"><b>16</b></span> <span class="text">ὁ λαὸς ὁ καθήμενος ἐν σκοτίᾳ φῶς εἶδεν μέγα, καὶ τοῖς καθημένοις ἐν χώρᾳ καὶ σκιᾷ θανάτου φῶς ἀνέτειλεν αὐτοῖς.&nbsp;&nbsp;</span>
<span class="ver"><b>17</b></span> <span class="text">Ἀπὸ τότε ἤρξατο ὁ Ἰησοῦς κηρύσσειν καὶ λέγειν·&nbsp;&nbsp; μετανοεῖτε·&nbsp;&nbsp; ἤγγικεν γὰρ ἡ βασιλεία τῶν οὐρανῶν.&nbsp;&nbsp;</span>
<span class="ver"><b>18</b></span> <span class="text">Περιπατῶν δὲ παρὰ τὴν θάλασσαν τῆς Γαλιλαίας εἶδεν δύο ἀδελφούς, Σίμωνα τὸν λεγόμενον Πέτρον καὶ Ἀνδρέαν τὸν ἀδελφὸν αὐτοῦ, βάλλοντας ἀμφίβληστρον εἰς τὴν θάλασσαν·&nbsp;&nbsp; ἦσαν γὰρ ἁλιεῖς.&nbsp;&nbsp;</span>
<span class="ver"><b>19</b></span> <span class="text">καὶ λέγει αὐτοῖς·&nbsp;&nbsp; δεῦτε ὀπίσω μου, καὶ ποιήσω ὑμᾶς ἁλιεῖς ἀνθρώπων.&nbsp;&nbsp;</span>
<span class="ver"><b>20</b></span> <span class="text">οἱ δὲ εὐθέως ἀφέντες τὰ δίκτυα ἠκολούθησαν αὐτῷ.&nbsp;&nbsp;</span>
<span class="ver"><b>21</b></span> <span class="text">καὶ προβὰς ἐκεῖθεν εἶδεν ἄλλους δύο ἀδελφούς, Ἰάκωβον τὸν τοῦ Ζεβεδαίου καὶ Ἰωάννην τὸν ἀδελφὸν αὐτοῦ, ἐν τῷ πλοίῳ μετὰ Ζεβεδαίου τοῦ πατρὸς αὐτῶν καταρτίζοντας τὰ δίκτυα αὐτῶν, καὶ ἐκάλεσεν αὐτούς.&nbsp;&nbsp;</span>
<span class="ver"><b>22</b></span> <span class="text">οἱ δὲ εὐθέως ἀφέντες τὸ πλοῖον καὶ τὸν πατέρα αὐτῶν ἠκολούθησαν αὐτῷ.&nbsp;&nbsp;</span>
<span class="ver"><b>23</b></span> <span class="text">Καὶ περιῆγεν ἐν ὅλῃ τῇ Γαλιλαίᾳ διδάσκων ἐν ταῖς συναγωγαῖς αὐτῶν καὶ κηρύσσων τὸ εὐαγγέλιον τῆς βασιλείας καὶ θεραπεύων πᾶσαν νόσον καὶ πᾶσαν μαλακίαν ἐν τῷ λαῷ.&nbsp;&nbsp;</span>
<span class="ver"><b>24</b></span> <span class="text">Καὶ ἀπῆλθεν ἡ ἀκοὴ αὐτοῦ εἰς ὅλην τὴν Συρίαν·&nbsp;&nbsp; καὶ προσήνεγκαν αὐτῷ πάντας τοὺς κακῶς ἔχοντας ποικίλαις νόσοις καὶ βασάνοις συνεχομένους καὶ δαιμονιζομένους καὶ σεληνιαζομένους καὶ παραλυτικούς, καὶ ἐθεράπευσεν αὐτούς.&nbsp;&nbsp;</span>
<span class="ver"><b>25</b></span> <span class="text">καὶ ἠκολούθησαν αὐτῷ ὄχλοι πολλοὶ ἀπὸ τῆς Γαλιλαίας καὶ Δεκαπόλεως καὶ Ἱεροσολύμων καὶ Ἰουδαίας καὶ πέραν τοῦ Ἰορδάνου.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;5</div>
<span class="ver"><b>1</b></span> <span class="text">Ἰδὼν δὲ τοὺς ὄχλους ἀνέβη εἰς τὸ ὄρος, καὶ καθίσαντος αὐτοῦ προσῆλθον αὐτῷ οἱ μαθηταὶ αὐτοῦ·&nbsp;&nbsp;</span>
<span class="ver"><b>2</b></span> <span class="text">καὶ ἀνοίξας τὸ στόμα αὐτοῦ ἐδίδασκεν αὐτοὺς λέγων·&nbsp;&nbsp;</span>
<span class="ver"><b>3</b></span> <span class="text">Μακάριοι οἱ πτωχοὶ τῷ πνεύματι, ὅτι αὐτῶν ἐστιν ἡ βασιλεία τῶν οὐρανῶν.&nbsp;&nbsp;</span>
<span class="ver"><b>4</b></span> <span class="text">μακάριοι οἱ πενθοῦντες, ὅτι αὐτοὶ παρακληθήσονται.&nbsp;&nbsp;</span>
<span class="ver"><b>5</b></span> <span class="text">μακάριοι οἱ πραεῖς, ὅτι αὐτοὶ κληρονομήσουσιν τὴν γῆν.&nbsp;&nbsp;</span>
<span class="ver"><b>6</b></span> <span class="text">μακάριοι οἱ πεινῶντες καὶ διψῶντες τὴν δικαιοσύνην, ὅτι αὐτοὶ χορτασθήσονται.&nbsp;&nbsp;</span>
<span class="ver"><b>7</b></span> <span class="text">μακάριοι οἱ ἐλεήμονες, ὅτι αὐτοὶ ἐλεηθήσονται.&nbsp;&nbsp;</span>
<span class="ver"><b>8</b></span> <span class="text">μακάριοι οἱ καθαροὶ τῇ καρδίᾳ, ὅτι αὐτοὶ τὸν θεὸν ὄψονται.&nbsp;&nbsp;</span>
<span class="ver"><b>9</b></span> <span class="text">μακάριοι οἱ εἰρηνοποιοί, ὅτι αὐτοὶ υἱοὶ θεοῦ κληθήσονται.&nbsp;&nbsp;</span>
<span class="ver"><b>10</b></span> <span class="text">μακάριοι οἱ δεδιωγμένοι ἕνεκεν δικαιοσύνης, ὅτι αὐτῶν ἐστιν ἡ βασιλεία τῶν οὐρανῶν.&nbsp;&nbsp;</span>
<span class="ver"><b>11</b></span> <span class="text">μακάριοί ἐστε ὅταν ὀνειδίσωσιν ὑμᾶς καὶ διώξωσιν καὶ εἴπωσιν πᾶν πονηρὸν καθ᾽ ὑμῶν ψευδόμενοι ἕνεκεν ἐμοῦ.&nbsp;&nbsp;</span>
<span class="ver"><b>12</b></span> <span class="text">χαίρετε καὶ ἀγαλλιᾶσθε, ὅτι ὁ μισθὸς ὑμῶν πολὺς ἐν τοῖς οὐρανοῖς·&nbsp;&nbsp; οὕτως γὰρ ἐδίωξαν τοὺς προφήτας τοὺς πρὸ ὑμῶν.&nbsp;&nbsp;</span>
<span class="ver"><b>13</b></span> <span class="text">Ὑμεῖς ἐστε τὸ ἅλας τῆς γῆς·&nbsp;&nbsp; ἐὰν δὲ τὸ ἅλας μωρανθῇ, ἐν τίνι ἁλισθήσεται;&nbsp;&nbsp; εἰς οὐδὲν ἰσχύει ἔτι εἰ μὴ βληθὲν ἔξω καταπατεῖσθαι ὑπὸ τῶν ἀνθρώπων.&nbsp;&nbsp;</span>
<span class="ver"><b>14</b></span> <span class="text">Ὑμεῖς ἐστε τὸ φῶς τοῦ κόσμου.&nbsp;&nbsp; οὐ δύναται πόλις κρυβῆναι ἐπάνω ὄρους κειμένη·&nbsp;&nbsp;</span>
<span class="ver"><b>15</b></span> <span class="text">οὐδὲ καίουσιν λύχνον καὶ τιθέασιν αὐτὸν ὑπὸ τὸν μόδιον ἀλλ᾽ ἐπὶ τὴν λυχνίαν, καὶ λάμπει πᾶσιν τοῖς ἐν τῇ οἰκίᾳ.&nbsp;&nbsp;</span>
<span class="ver"><b>16</b></span> <span class="text">οὕτως λαμψάτω τὸ φῶς ὑμῶν ἔμπροσθεν τῶν ἀνθρώπων, ὅπως ἴδωσιν ὑμῶν τὰ καλὰ ἔργα καὶ δοξάσωσιν τὸν πατέρα ὑμῶν τὸν ἐν τοῖς οὐρανοῖς.&nbsp;&nbsp;</span>
<span class="ver"><b>17</b></span> <span class="text">Μὴ νομίσητε ὅτι ἦλθον καταλῦσαι τὸν νόμον ἢ τοὺς προφήτας·&nbsp;&nbsp; οὐκ ἦλθον καταλῦσαι ἀλλὰ πληρῶσαι.&nbsp;&nbsp;</span>
<span class="ver"><b>18</b></span> <span class="text">ἀμὴν γὰρ λέγω ὑμῖν·&nbsp;&nbsp; ἕως ἂν παρέλθῃ ὁ οὐρανὸς καὶ ἡ γῆ, ἰῶτα ἓν ἢ μία κεραία οὐ μὴ παρέλθῃ ἀπὸ τοῦ νόμου, ἕως ἂν πάντα γένηται.&nbsp;&nbsp;</span>
<span class="ver"><b>19</b></span> <span class="text">ὃς ἐὰν οὖν λύσῃ μίαν τῶν ἐντολῶν τούτων τῶν ἐλαχίστων καὶ διδάξῃ οὕτως τοὺς ἀνθρώπους, ἐλάχιστος κληθήσεται ἐν τῇ βασιλείᾳ τῶν οὐρανῶν·&nbsp;&nbsp; ὃς δ᾽ ἂν ποιήσῃ καὶ διδάξῃ, οὗτος μέγας κληθήσεται ἐν τῇ βασιλείᾳ τῶν οὐρανῶν.&nbsp;&nbsp;</span>
<span class="ver"><b>20</b></span> <span class="text">Λέγω γὰρ ὑμῖν ὅτι ἐὰν μὴ περισσεύσῃ ὑμῶν ἡ δικαιοσύνη πλεῖον τῶν γραμματέων καὶ Φαρισαίων, οὐ μὴ εἰσέλθητε εἰς τὴν βασιλείαν τῶν οὐρανῶν.&nbsp;&nbsp;</span>
<span class="ver"><b>21</b></span> <span class="text">Ἠκούσατε ὅτι ἐρρέθη τοῖς ἀρχαίοις·&nbsp;&nbsp; οὐ φονεύσεις·&nbsp;&nbsp; ὃς δ᾽ ἂν φονεύσῃ, ἔνοχος ἔσται τῇ κρίσει.&nbsp;&nbsp;</span>
<span class="ver"><b>22</b></span> <span class="text">ἐγὼ δὲ λέγω ὑμῖν ὅτι πᾶς ὁ ὀργιζόμενος τῷ ἀδελφῷ αὐτοῦ ἔνοχος ἔσται τῇ κρίσει·&nbsp;&nbsp; ὃς δ᾽ ἂν εἴπῃ τῷ ἀδελφῷ αὐτοῦ·&nbsp;&nbsp; ῥακά, ἔνοχος ἔσται τῷ συνεδρίῳ·&nbsp;&nbsp; ὃς δ᾽ ἂν εἴπῃ·&nbsp;&nbsp; μωρέ, ἔνοχος ἔσται εἰς τὴν γέενναν τοῦ πυρός.&nbsp;&nbsp;</span>
<span class="ver"><b>23</b></span> <span class="text">Ἐὰν οὖν προσφέρῃς τὸ δῶρόν σου ἐπὶ τὸ θυσιαστήριον κἀκεῖ μνησθῇς ὅτι ὁ ἀδελφός σου ἔχει τι κατὰ σοῦ,</span>
<span class="ver"><b>24</b></span> <span class="text">ἄφες ἐκεῖ τὸ δῶρόν σου ἔμπροσθεν τοῦ θυσιαστηρίου καὶ ὕπαγε πρῶτον διαλλάγηθι τῷ ἀδελφῷ σου, καὶ τότε ἐλθὼν πρόσφερε τὸ δῶρόν σου.&nbsp;&nbsp;</span>
<span class="ver"><b>25</b></span> <span class="text">Ἴσθι εὐνοῶν τῷ ἀντιδίκῳ σου ταχύ, ἕως ὅτου εἶ μετ᾽ αὐτοῦ ἐν τῇ ὁδῷ, μήποτέ σε παραδῷ ὁ ἀντίδικος τῷ κριτῇ καὶ ὁ κριτὴς τῷ ὑπηρέτῃ καὶ εἰς φυλακὴν βληθήσῃ·&nbsp;&nbsp;</span>
<span class="ver"><b>26</b></span> <span class="text">ἀμὴν λέγω σοι, οὐ μὴ ἐξέλθῃς ἐκεῖθεν, ἕως ἂν ἀποδῷς τὸν ἔσχατον κοδράντην.&nbsp;&nbsp;</span>
<span class="ver"><b>27</b></span> <span class="text">Ἠκούσατε ὅτι ἐρρέθη·&nbsp;&nbsp; οὐ μοιχεύσεις.&nbsp;&nbsp;</span>
<span class="ver"><b>28</b></span> <span class="text">ἐγὼ δὲ λέγω ὑμῖν ὅτι πᾶς ὁ βλέπων γυναῖκα πρὸς τὸ ἐπιθυμῆσαι αὐτὴν ἤδη ἐμοίχευσεν αὐτὴν ἐν τῇ καρδίᾳ αὐτοῦ.&nbsp;&nbsp;</span>
<span class="ver"><b>29</b></span> <span class="text">Εἰ δὲ ὁ ὀφθαλμός σου ὁ δεξιὸς σκανδαλίζει σε, ἔξελε αὐτὸν καὶ βάλε ἀπὸ σοῦ·&nbsp;&nbsp; συμφέρει γάρ σοι ἵνα ἀπόληται ἓν τῶν μελῶν σου καὶ μὴ ὅλον τὸ σῶμά σου βληθῇ εἰς γέενναν.&nbsp;&nbsp;</span>
<span class="ver"><b>30</b></span> <span class="text">καὶ εἰ ἡ δεξιά σου χεὶρ σκανδαλίζει σε, ἔκκοψον αὐτὴν καὶ βάλε ἀπὸ σοῦ·&nbsp;&nbsp; συμφέρει γάρ σοι ἵνα ἀπόληται ἓν τῶν μελῶν σου καὶ μὴ ὅλον τὸ σῶμά σου εἰς γέενναν ἀπέλθῃ.&nbsp;&nbsp;</span>
<span class="ver"><b>31</b></span> <span class="text">Ἐρρέθη δέ·&nbsp;&nbsp; ὃς ἂν ἀπολύσῃ τὴν γυναῖκα αὐτοῦ, δότω αὐτῇ ἀποστάσιον.&nbsp;&nbsp;</span>
<span class="ver"><b>32</b></span> <span class="text">ἐγὼ δὲ λέγω ὑμῖν ὅτι πᾶς ὁ ἀπολύων τὴν γυναῖκα αὐτοῦ παρεκτὸς λόγου πορνείας ποιεῖ αὐτὴν μοιχευθῆναι, καὶ ὃς ἐὰν ἀπολελυμένην γαμήσῃ, μοιχᾶται.&nbsp;&nbsp;</span>
<span class="ver"><b>33</b></span> <span class="text">Πάλιν ἠκούσατε ὅτι ἐρρέθη τοῖς ἀρχαίοις·&nbsp;&nbsp; οὐκ ἐπιορκήσεις, ἀποδώσεις δὲ τῷ κυρίῳ τοὺς ὅρκους σου.&nbsp;&nbsp;</span>
<span class="ver"><b>34</b></span> <span class="text">ἐγὼ δὲ λέγω ὑμῖν μὴ ὀμόσαι ὅλως·&nbsp;&nbsp; μήτε ἐν τῷ οὐρανῷ, ὅτι θρόνος ἐστὶν τοῦ θεοῦ,</span>
<span class="ver"><b>35</b></span> <span class="text">μήτε ἐν τῇ γῇ, ὅτι ὑποπόδιόν ἐστιν τῶν ποδῶν αὐτοῦ, μήτε εἰς Ἱεροσόλυμα, ὅτι πόλις ἐστὶν τοῦ μεγάλου βασιλέως,</span>
<span class="ver"><b>36</b></span> <span class="text">μήτε ἐν τῇ κεφαλῇ σου ὀμόσῃς, ὅτι οὐ δύνασαι μίαν τρίχα λευκὴν ποιῆσαι ἢ μέλαιναν.&nbsp;&nbsp;</span>
<span class="ver"><b>37</b></span> <span class="text">ἔστω δὲ ὁ λόγος ὑμῶν ναὶ ναί, οὒ οὔ·&nbsp;&nbsp; τὸ δὲ περισσὸν τούτων ἐκ τοῦ πονηροῦ ἐστιν.&nbsp;&nbsp;</span>
<span class="ver"><b>38</b></span> <span class="text">Ἠκούσατε ὅτι ἐρρέθη·&nbsp;&nbsp; ὀφθαλμὸν ἀντὶ ὀφθαλμοῦ καὶ ὀδόντα ἀντὶ ὀδόντος.&nbsp;&nbsp;</span>
<span class="ver"><b>39</b></span> <span class="text">ἐγὼ δὲ λέγω ὑμῖν μὴ ἀντιστῆναι τῷ πονηρῷ·&nbsp;&nbsp; ἀλλ᾽ ὅστις σε ῥαπίζει εἰς τὴν δεξιὰν σιαγόνα, στρέψον αὐτῷ καὶ τὴν ἄλλην·&nbsp;&nbsp;</span>
<span class="ver"><b>40</b></span> <span class="text">καὶ τῷ θέλοντί σοι κριθῆναι καὶ τὸν χιτῶνά σου λαβεῖν, ἄφες αὐτῷ καὶ τὸ ἱμάτιον·&nbsp;&nbsp;</span>
<span class="ver"><b>41</b></span> <span class="text">καὶ ὅστις σε ἀγγαρεύσει μίλιον ἕν, ὕπαγε μετ᾽ αὐτοῦ δύο.&nbsp;&nbsp;</span>
<span class="ver"><b>42</b></span> <span class="text">τῷ αἰτοῦντί σε δός, καὶ τὸν θέλοντα ἀπὸ σοῦ δανίσασθαι μὴ ἀποστραφῇς.&nbsp;&nbsp;</span>
<span class="ver"><b>43</b></span> <span class="text">Ἠκούσατε ὅτι ἐρρέθη·&nbsp;&nbsp; ἀγαπήσεις τὸν πλησίον σου καὶ μισήσεις τὸν ἐχθρόν σου.&nbsp;&nbsp;</span>
<span class="ver"><b>44</b></span> <span class="text">ἐγὼ δὲ λέγω ὑμῖν·&nbsp;&nbsp; ἀγαπᾶτε τοὺς ἐχθροὺς ὑμῶν καὶ προσεύχεσθε ὑπὲρ τῶν διωκόντων ὑμᾶς,</span>
<span class="ver"><b>45</b></span> <span class="text">ὅπως γένησθε υἱοὶ τοῦ πατρὸς ὑμῶν τοῦ ἐν οὐρανοῖς, ὅτι τὸν ἥλιον αὐτοῦ ἀνατέλλει ἐπὶ πονηροὺς καὶ ἀγαθοὺς καὶ βρέχει ἐπὶ δικαίους καὶ ἀδίκους.&nbsp;&nbsp;</span>
<span class="ver"><b>46</b></span> <span class="text">ἐὰν γὰρ ἀγαπήσητε τοὺς ἀγαπῶντας ὑμᾶς, τίνα μισθὸν ἔχετε;&nbsp;&nbsp; οὐχὶ καὶ οἱ τελῶναι τὸ αὐτὸ ποιοῦσιν;&nbsp;&nbsp;</span>
<span class="ver"><b>47</b></span> <span class="text">καὶ ἐὰν ἀσπάσησθε τοὺς ἀδελφοὺς ὑμῶν μόνον, τί περισσὸν ποιεῖτε;&nbsp;&nbsp; οὐχὶ καὶ οἱ ἐθνικοὶ τὸ αὐτὸ ποιοῦσιν;&nbsp;&nbsp;</span>
<span class="ver"><b>48</b></span> <span class="text">ἔσεσθε οὖν ὑμεῖς τέλειοι ὡς ὁ πατὴρ ὑμῶν ὁ οὐράνιος τέλειός ἐστιν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;6</div>
<span class="ver"><b>1</b></span> <span class="text">Προσέχετε δὲ τὴν δικαιοσύνην ὑμῶν μὴ ποιεῖν ἔμπροσθεν τῶν ἀνθρώπων πρὸς τὸ θεαθῆναι αὐτοῖς·&nbsp;&nbsp; εἰ δὲ μή γε, μισθὸν οὐκ ἔχετε παρὰ τῷ πατρὶ ὑμῶν τῷ ἐν τοῖς οὐρανοῖς.&nbsp;&nbsp;</span>
<span class="ver"><b>2</b></span> <span class="text">Ὅταν οὖν ποιῇς ἐλεημοσύνην, μὴ σαλπίσῃς ἔμπροσθέν σου, ὥσπερ οἱ ὑποκριταὶ ποιοῦσιν ἐν ταῖς συναγωγαῖς καὶ ἐν ταῖς ῥύμαις, ὅπως δοξασθῶσιν ὑπὸ τῶν ἀνθρώπων·&nbsp;&nbsp; ἀμὴν λέγω ὑμῖν, ἀπέχουσιν τὸν μισθὸν αὐτῶν.&nbsp;&nbsp;</span>
<span class="ver"><b>3</b></span> <span class="text">σοῦ δὲ ποιοῦντος ἐλεημοσύνην μὴ γνώτω ἡ ἀριστερά σου τί ποιεῖ ἡ δεξιά σου,</span>
<span class="ver"><b>4</b></span> <span class="text">ὅπως ᾖ σου ἡ ἐλεημοσύνη ἐν τῷ κρυπτῷ·&nbsp;&nbsp; καὶ ὁ πατήρ σου ὁ βλέπων ἐν τῷ κρυπτῷ ἀποδώσει σοι.&nbsp;&nbsp;</span>
<span class="ver"><b>5</b></span> <span class="text">Καὶ ὅταν προσεύχησθε, οὐκ ἔσεσθε ὡς οἱ ὑποκριταί, ὅτι φιλοῦσιν ἐν ταῖς συναγωγαῖς καὶ ἐν ταῖς γωνίαις τῶν πλατειῶν ἑστῶτες προσεύχεσθαι, ὅπως φανῶσιν τοῖς ἀνθρώποις·&nbsp;&nbsp; ἀμὴν λέγω ὑμῖν, ἀπέχουσιν τὸν μισθὸν αὐτῶν.&nbsp;&nbsp;</span>
<span class="ver"><b>6</b></span> <span class="text">σὺ δὲ ὅταν προσεύχῃ, εἴσελθε εἰς τὸ ταμεῖόν σου καὶ κλείσας τὴν θύραν σου πρόσευξαι τῷ πατρί σου τῷ ἐν τῷ κρυπτῷ·&nbsp;&nbsp; καὶ ὁ πατήρ σου ὁ βλέπων ἐν τῷ κρυπτῷ ἀποδώσει σοι.&nbsp;&nbsp;</span>
<span class="ver"><b>7</b></span> <span class="text">Προσευχόμενοι δὲ μὴ βατταλογήσητε ὥσπερ οἱ ἐθνικοί, δοκοῦσιν γὰρ ὅτι ἐν τῇ πολυλογίᾳ αὐτῶν εἰσακουσθήσονται.&nbsp;&nbsp;</span>
<span class="ver"><b>8</b></span> <span class="text">μὴ οὖν ὁμοιωθῆτε αὐτοῖς·&nbsp;&nbsp; οἶδεν γὰρ ὁ πατὴρ ὑμῶν ὧν χρείαν ἔχετε πρὸ τοῦ ὑμᾶς αἰτῆσαι αὐτόν.&nbsp;&nbsp;</span>
<span class="ver"><b>9</b></span> <span class="text">Οὕτως οὖν προσεύχεσθε ὑμεῖς·&nbsp;&nbsp; Πάτερ ἡμῶν ὁ ἐν τοῖς οὐρανοῖς·&nbsp;&nbsp; ἁγιασθήτω τὸ ὄνομά σου·&nbsp;&nbsp;</span>
<span class="ver"><b>10</b></span> <span class="text">ἐλθέτω ἡ βασιλεία σου·&nbsp;&nbsp; γενηθήτω τὸ θέλημά σου, ὡς ἐν οὐρανῷ καὶ ἐπὶ γῆς·&nbsp;&nbsp;</span>
<span class="ver"><b>11</b></span> <span class="text">τὸν ἄρτον ἡμῶν τὸν ἐπιούσιον δὸς ἡμῖν σήμερον·&nbsp;&nbsp;</span>
<span class="ver"><b>12</b></span> <span class="text">καὶ ἄφες ἡμῖν τὰ ὀφειλήματα ἡμῶν, ὡς καὶ ἡμεῖς ἀφήκαμεν τοῖς ὀφειλέταις ἡμῶν·&nbsp;&nbsp;</span>
<span class="ver"><b>13</b></span> <span class="text">καὶ μὴ εἰσενέγκῃς ἡμᾶς εἰς πειρασμόν, ἀλλὰ ῥῦσαι ἡμᾶς ἀπὸ τοῦ πονηροῦ.&nbsp;&nbsp;</span>
<span class="ver"><b>14</b></span> <span class="text">Ἐὰν γὰρ ἀφῆτε τοῖς ἀνθρώποις τὰ παραπτώματα αὐτῶν, ἀφήσει καὶ ὑμῖν ὁ πατὴρ ὑμῶν ὁ οὐράνιος·&nbsp;&nbsp;</span>
<span class="ver"><b>15</b></span> <span class="text">ἐὰν δὲ μὴ ἀφῆτε τοῖς ἀνθρώποις, οὐδὲ ὁ πατὴρ ὑμῶν ἀφήσει τὰ παραπτώματα ὑμῶν.&nbsp;&nbsp;</span>
<span class="ver"><b>16</b></span> <span class="text">Ὅταν δὲ νηστεύητε, μὴ γίνεσθε ὡς οἱ ὑποκριταὶ σκυθρωποί, ἀφανίζουσιν γὰρ τὰ πρόσωπα αὐτῶν ὅπως φανῶσιν τοῖς ἀνθρώποις νηστεύοντες·&nbsp;&nbsp; ἀμὴν λέγω ὑμῖν, ἀπέχουσιν τὸν μισθὸν αὐτῶν.&nbsp;&nbsp;</span>
<span class="ver"><b>17</b></span> <span class="text">σὺ δὲ νηστεύων ἄλειψαί σου τὴν κεφαλὴν καὶ τὸ πρόσωπόν σου νίψαι,</span>
<span class="ver"><b>18</b></span> <span class="text">ὅπως μὴ φανῇς τοῖς ἀνθρώποις νηστεύων ἀλλὰ τῷ πατρί σου τῷ ἐν τῷ κρυφαίῳ·&nbsp;&nbsp; καὶ ὁ πατήρ σου ὁ βλέπων ἐν τῷ κρυφαίῳ ἀποδώσει σοι.&nbsp;&nbsp;</span>
<span class="ver"><b>19</b></span> <span class="text">Μὴ θησαυρίζετε ὑμῖν θησαυροὺς ἐπὶ τῆς γῆς, ὅπου σὴς καὶ βρῶσις ἀφανίζει καὶ ὅπου κλέπται διορύσσουσιν καὶ κλέπτουσιν·&nbsp;&nbsp;</span>
<span class="ver"><b>20</b></span> <span class="text">θησαυρίζετε δὲ ὑμῖν θησαυροὺς ἐν οὐρανῷ, ὅπου οὔτε σὴς οὔτε βρῶσις ἀφανίζει καὶ ὅπου κλέπται οὐ διορύσσουσιν οὐδὲ κλέπτουσιν·&nbsp;&nbsp;</span>
<span class="ver"><b>21</b></span> <span class="text">ὅπου γάρ ἐστιν ὁ θησαυρός σου, ἐκεῖ ἔσται καὶ ἡ καρδία σου.&nbsp;&nbsp;</span>
<span class="ver"><b>22</b></span> <span class="text">Ὁ λύχνος τοῦ σώματός ἐστιν ὁ ὀφθαλμός.&nbsp;&nbsp; ἐὰν οὖν ᾖ ὁ ὀφθαλμός σου ἁπλοῦς, ὅλον τὸ σῶμά σου φωτεινὸν ἔσται·&nbsp;&nbsp;</span>
<span class="ver"><b>23</b></span> <span class="text">ἐὰν δὲ ὁ ὀφθαλμός σου πονηρὸς ᾖ, ὅλον τὸ σῶμά σου σκοτεινὸν ἔσται.&nbsp;&nbsp; εἰ οὖν τὸ φῶς τὸ ἐν σοὶ σκότος ἐστίν, τὸ σκότος πόσον.&nbsp;&nbsp;</span>
<span class="ver"><b>24</b></span> <span class="text">Οὐδεὶς δύναται δυσὶ κυρίοις δουλεύειν·&nbsp;&nbsp; ἢ γὰρ τὸν ἕνα μισήσει καὶ τὸν ἕτερον ἀγαπήσει, ἢ ἑνὸς ἀνθέξεται καὶ τοῦ ἑτέρου καταφρονήσει.&nbsp;&nbsp; οὐ δύνασθε θεῷ δουλεύειν καὶ μαμωνᾷ.&nbsp;&nbsp;</span>
<span class="ver"><b>25</b></span> <span class="text">Διὰ τοῦτο λέγω ὑμῖν·&nbsp;&nbsp; μὴ μεριμνᾶτε τῇ ψυχῇ ὑμῶν τί φάγητε ἢ τί πίητε, μηδὲ τῷ σώματι ὑμῶν τί ἐνδύσησθε.&nbsp;&nbsp; οὐχὶ ἡ ψυχὴ πλεῖόν ἐστιν τῆς τροφῆς καὶ τὸ σῶμα τοῦ ἐνδύματος;&nbsp;&nbsp;</span>
<span class="ver"><b>26</b></span> <span class="text">ἐμβλέψατε εἰς τὰ πετεινὰ τοῦ οὐρανοῦ ὅτι οὐ σπείρουσιν οὐδὲ θερίζουσιν οὐδὲ συνάγουσιν εἰς ἀποθήκας, καὶ ὁ πατὴρ ὑμῶν ὁ οὐράνιος τρέφει αὐτά·&nbsp;&nbsp; οὐχ ὑμεῖς μᾶλλον διαφέρετε αὐτῶν;&nbsp;&nbsp;</span>
<span class="ver"><b>27</b></span> <span class="text">τίς δὲ ἐξ ὑμῶν μεριμνῶν δύναται προσθεῖναι ἐπὶ τὴν ἡλικίαν αὐτοῦ πῆχυν ἕνα;&nbsp;&nbsp;</span>
<span class="ver"><b>28</b></span> <span class="text">Καὶ περὶ ἐνδύματος τί μεριμνᾶτε;&nbsp;&nbsp; καταμάθετε τὰ κρίνα τοῦ ἀγροῦ πῶς αὐξάνουσιν·&nbsp;&nbsp; οὐ κοπιῶσιν οὐδὲ νήθουσιν·&nbsp;&nbsp;</span>
<span class="ver"><b>29</b></span> <span class="text">λέγω δὲ ὑμῖν ὅτι οὐδὲ Σολομὼν ἐν πάσῃ τῇ δόξῃ αὐτοῦ περιεβάλετο ὡς ἓν τούτων.&nbsp;&nbsp;</span>
<span class="ver"><b>30</b></span> <span class="text">εἰ δὲ τὸν χόρτον τοῦ ἀγροῦ σήμερον ὄντα καὶ αὔριον εἰς κλίβανον βαλλόμενον ὁ θεὸς οὕτως ἀμφιέννυσιν, οὐ πολλῷ μᾶλλον ὑμᾶς, ὀλιγόπιστοι;&nbsp;&nbsp;</span>
<span class="ver"><b>31</b></span> <span class="text">Μὴ οὖν μεριμνήσητε λέγοντες·&nbsp;&nbsp; τί φάγωμεν;&nbsp;&nbsp; ἤ·&nbsp;&nbsp; τί πίωμεν;&nbsp;&nbsp; ἤ·&nbsp;&nbsp; τί περιβαλώμεθα;&nbsp;&nbsp;</span>
<span class="ver"><b>32</b></span> <span class="text">πάντα γὰρ ταῦτα τὰ ἔθνη ἐπιζητοῦσιν·&nbsp;&nbsp; οἶδεν γὰρ ὁ πατὴρ ὑμῶν ὁ οὐράνιος ὅτι χρῄζετε τούτων ἁπάντων.&nbsp;&nbsp;</span>
<span class="ver"><b>33</b></span> <span class="text">ζητεῖτε δὲ πρῶτον τὴν βασιλείαν καὶ τὴν δικαιοσύνην αὐτοῦ, καὶ ταῦτα πάντα προστεθήσεται ὑμῖν.&nbsp;&nbsp;</span>
<span class="ver"><b>34</b></span> <span class="text">Μὴ οὖν μεριμνήσητε εἰς τὴν αὔριον, ἡ γὰρ αὔριον μεριμνήσει ἑαυτῆς·&nbsp;&nbsp; ἀρκετὸν τῇ ἡμέρᾳ ἡ κακία αὐτῆς.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;7</div>
<span class="ver"><b>1</b></span> <span class="text">Μὴ κρίνετε, ἵνα μὴ κριθῆτε·&nbsp;&nbsp;</span>
<span class="ver"><b>2</b></span> <span class="text">ἐν ᾧ γὰρ κρίματι κρίνετε κριθήσεσθε, καὶ ἐν ᾧ μέτρῳ μετρεῖτε μετρηθήσεται ὑμῖν.&nbsp;&nbsp;</span>
<span class="ver"><b>3</b></span> <span class="text">Τί δὲ βλέπεις τὸ κάρφος τὸ ἐν τῷ ὀφθαλμῷ τοῦ ἀδελφοῦ σου, τὴν δὲ ἐν τῷ σῷ ὀφθαλμῷ δοκὸν οὐ κατανοεῖς;&nbsp;&nbsp;</span>
<span class="ver"><b>4</b></span> <span class="text">ἢ πῶς ἐρεῖς τῷ ἀδελφῷ σου·&nbsp;&nbsp; ἄφες ἐκβάλω τὸ κάρφος ἐκ τοῦ ὀφθαλμοῦ σου, καὶ ἰδοὺ ἡ δοκὸς ἐν τῷ ὀφθαλμῷ σοῦ;&nbsp;&nbsp;</span>
<span class="ver"><b>5</b></span> <span class="text">ὑποκριτά, ἔκβαλε πρῶτον ἐκ τοῦ ὀφθαλμοῦ σοῦ τὴν δοκόν, καὶ τότε διαβλέψεις ἐκβαλεῖν τὸ κάρφος ἐκ τοῦ ὀφθαλμοῦ τοῦ ἀδελφοῦ σου.&nbsp;&nbsp;</span>
<span class="ver"><b>6</b></span> <span class="text">Μὴ δῶτε τὸ ἅγιον τοῖς κυσὶν μηδὲ βάλητε τοὺς μαργαρίτας ὑμῶν ἔμπροσθεν τῶν χοίρων, μήποτε καταπατήσουσιν αὐτοὺς ἐν τοῖς ποσὶν αὐτῶν καὶ στραφέντες ῥήξωσιν ὑμᾶς.&nbsp;&nbsp;</span>
<span class="ver"><b>7</b></span> <span class="text">Αἰτεῖτε καὶ δοθήσεται ὑμῖν, ζητεῖτε καὶ εὑρήσετε, κρούετε καὶ ἀνοιγήσεται ὑμῖν·&nbsp;&nbsp;</span>
<span class="ver"><b>8</b></span> <span class="text">πᾶς γὰρ ὁ αἰτῶν λαμβάνει καὶ ὁ ζητῶν εὑρίσκει καὶ τῷ κρούοντι ἀνοιγήσεται.&nbsp;&nbsp;</span>
<span class="ver"><b>9</b></span> <span class="text">ἢ τίς ἐστιν ἐξ ὑμῶν ἄνθρωπος, ὃν αἰτήσει ὁ υἱὸς αὐτοῦ ἄρτον, μὴ λίθον ἐπιδώσει αὐτῷ;&nbsp;&nbsp;</span>
<span class="ver"><b>10</b></span> <span class="text">ἢ καὶ ἰχθὺν αἰτήσει, μὴ ὄφιν ἐπιδώσει αὐτῷ;&nbsp;&nbsp;</span>
<span class="ver"><b>11</b></span> <span class="text">εἰ οὖν ὑμεῖς πονηροὶ ὄντες οἴδατε δόματα ἀγαθὰ διδόναι τοῖς τέκνοις ὑμῶν, πόσῳ μᾶλλον ὁ πατὴρ ὑμῶν ὁ ἐν τοῖς οὐρανοῖς δώσει ἀγαθὰ τοῖς αἰτοῦσιν αὐτόν.&nbsp;&nbsp;</span>
<span class="ver"><b>12</b></span> <span class="text">Πάντα οὖν ὅσα ἐὰν θέλητε ἵνα ποιῶσιν ὑμῖν οἱ ἄνθρωποι, οὕτως καὶ ὑμεῖς ποιεῖτε αὐτοῖς·&nbsp;&nbsp; οὗτος γάρ ἐστιν ὁ νόμος καὶ οἱ προφῆται.&nbsp;&nbsp;</span>
<span class="ver"><b>13</b></span> <span class="text">Εἰσέλθατε διὰ τῆς στενῆς πύλης·&nbsp;&nbsp; ὅτι πλατεῖα ἡ πύλη καὶ εὐρύχωρος ἡ ὁδὸς ἡ ἀπάγουσα εἰς τὴν ἀπώλειαν καὶ πολλοί εἰσιν οἱ εἰσερχόμενοι δι᾽ αὐτῆς·&nbsp;&nbsp;</span>
<span class="ver"><b>14</b></span> <span class="text">τί στενὴ ἡ πύλη καὶ τεθλιμμένη ἡ ὁδὸς ἡ ἀπάγουσα εἰς τὴν ζωὴν καὶ ὀλίγοι εἰσὶν οἱ εὑρίσκοντες αὐτήν.&nbsp;&nbsp;</span>
<span class="ver"><b>15</b></span> <span class="text">Προσέχετε ἀπὸ τῶν ψευδοπροφητῶν, οἵτινες ἔρχονται πρὸς ὑμᾶς ἐν ἐνδύμασιν προβάτων, ἔσωθεν δέ εἰσιν λύκοι ἅρπαγες.&nbsp;&nbsp;</span>
<span class="ver"><b>16</b></span> <span class="text">ἀπὸ τῶν καρπῶν αὐτῶν ἐπιγνώσεσθε αὐτούς.&nbsp;&nbsp; μήτι συλλέγουσιν ἀπὸ ἀκανθῶν σταφυλὰς ἢ ἀπὸ τριβόλων σῦκα;&nbsp;&nbsp;</span>
<span class="ver"><b>17</b></span> <span class="text">Οὕτως πᾶν δένδρον ἀγαθὸν καρποὺς καλοὺς ποιεῖ, τὸ δὲ σαπρὸν δένδρον καρποὺς πονηροὺς ποιεῖ.&nbsp;&nbsp;</span>
<span class="ver"><b>18</b></span> <span class="text">οὐ δύναται δένδρον ἀγαθὸν καρποὺς πονηροὺς ποιεῖν οὐδὲ δένδρον σαπρὸν καρποὺς καλοὺς ποιεῖν.&nbsp;&nbsp;</span>
<span class="ver"><b>19</b></span> <span class="text">πᾶν δένδρον μὴ ποιοῦν καρπὸν καλὸν ἐκκόπτεται καὶ εἰς πῦρ βάλλεται.&nbsp;&nbsp;</span>
<span class="ver"><b>20</b></span> <span class="text">ἄρα γε ἀπὸ τῶν καρπῶν αὐτῶν ἐπιγνώσεσθε αὐτούς.&nbsp;&nbsp;</span>
<span class="ver"><b>21</b></span> <span class="text">Οὐ πᾶς ὁ λέγων μοι·&nbsp;&nbsp; κύριε κύριε, εἰσελεύσεται εἰς τὴν βασιλείαν τῶν οὐρανῶν, ἀλλ᾽ ὁ ποιῶν τὸ θέλημα τοῦ πατρός μου τοῦ ἐν τοῖς οὐρανοῖς.&nbsp;&nbsp;</span>
<span class="ver"><b>22</b></span> <span class="text">πολλοὶ ἐροῦσίν μοι ἐν ἐκείνῃ τῇ ἡμέρᾳ·&nbsp;&nbsp; κύριε κύριε, οὐ τῷ σῷ ὀνόματι ἐπροφητεύσαμεν, καὶ τῷ σῷ ὀνόματι δαιμόνια ἐξεβάλομεν, καὶ τῷ σῷ ὀνόματι δυνάμεις πολλὰς ἐποιήσαμεν;&nbsp;&nbsp;</span>
<span class="ver"><b>23</b></span> <span class="text">καὶ τότε ὁμολογήσω αὐτοῖς ὅτι οὐδέποτε ἔγνων ὑμᾶς·&nbsp;&nbsp; ἀποχωρεῖτε ἀπ᾽ ἐμοῦ οἱ ἐργαζόμενοι τὴν ἀνομίαν.&nbsp;&nbsp;</span>
<span class="ver"><b>24</b></span> <span class="text">Πᾶς οὖν ὅστις ἀκούει μου τοὺς λόγους τούτους καὶ ποιεῖ αὐτούς, ὁμοιωθήσεται ἀνδρὶ φρονίμῳ, ὅστις ᾠκοδόμησεν αὐτοῦ τὴν οἰκίαν ἐπὶ τὴν πέτραν·&nbsp;&nbsp;</span>
<span class="ver"><b>25</b></span> <span class="text">καὶ κατέβη ἡ βροχὴ καὶ ἦλθον οἱ ποταμοὶ καὶ ἔπνευσαν οἱ ἄνεμοι καὶ προσέπεσαν τῇ οἰκίᾳ ἐκείνῃ, καὶ οὐκ ἔπεσεν, τεθεμελίωτο γὰρ ἐπὶ τὴν πέτραν.&nbsp;&nbsp;</span>
<span class="ver"><b>26</b></span> <span class="text">Καὶ πᾶς ὁ ἀκούων μου τοὺς λόγους τούτους καὶ μὴ ποιῶν αὐτοὺς ὁμοιωθήσεται ἀνδρὶ μωρῷ, ὅστις ᾠκοδόμησεν αὐτοῦ τὴν οἰκίαν ἐπὶ τὴν ἄμμον·&nbsp;&nbsp;</span>
<span class="ver"><b>27</b></span> <span class="text">καὶ κατέβη ἡ βροχὴ καὶ ἦλθον οἱ ποταμοὶ καὶ ἔπνευσαν οἱ ἄνεμοι καὶ προσέκοψαν τῇ οἰκίᾳ ἐκείνῃ, καὶ ἔπεσεν καὶ ἦν ἡ πτῶσις αὐτῆς μεγάλη.&nbsp;&nbsp;</span>
<span class="ver"><b>28</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς τοὺς λόγους τούτους, ἐξεπλήσσοντο οἱ ὄχλοι ἐπὶ τῇ διδαχῇ αὐτοῦ·&nbsp;&nbsp;</span>
<span class="ver"><b>29</b></span> <span class="text">ἦν γὰρ διδάσκων αὐτοὺς ὡς ἐξουσίαν ἔχων καὶ οὐχ ὡς οἱ γραμματεῖς αὐτῶν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;8</div>
<span class="ver"><b>1</b></span> <span class="text">Καταβάντος δὲ αὐτοῦ ἀπὸ τοῦ ὄρους ἠκολούθησαν αὐτῷ ὄχλοι πολλοί.&nbsp;&nbsp;</span>
<span class="ver"><b>2</b></span> <span class="text">καὶ ἰδοὺ λεπρὸς προσελθὼν προσεκύνει αὐτῷ λέγων·&nbsp;&nbsp; κύριε, ἐὰν θέλῃς δύνασαί με καθαρίσαι.&nbsp;&nbsp;</span>
<span class="ver"><b>3</b></span> <span class="text">καὶ ἐκτείνας τὴν χεῖρα ἥψατο αὐτοῦ λέγων·&nbsp;&nbsp; θέλω, καθαρίσθητι·&nbsp;&nbsp; καὶ εὐθέως ἐκαθαρίσθη αὐτοῦ ἡ λέπρα.&nbsp;&nbsp;</span>
<span class="ver"><b>4</b></span> <span class="text">καὶ λέγει αὐτῷ ὁ Ἰησοῦς·&nbsp;&nbsp; ὅρα μηδενὶ εἴπῃς, ἀλλὰ ὕπαγε σεαυτὸν δεῖξον τῷ ἱερεῖ καὶ προσένεγκον τὸ δῶρον ὃ προσέταξεν Μωϋσῆς, εἰς μαρτύριον αὐτοῖς.&nbsp;&nbsp;</span>
<span class="ver"><b>5</b></span> <span class="text">Εἰσελθόντος δὲ αὐτοῦ εἰς Καφαρναοὺμ προσῆλθεν αὐτῷ ἑκατόνταρχος παρακαλῶν αὐτὸν</span>
<span class="ver"><b>6</b></span> <span class="text">καὶ λέγων·&nbsp;&nbsp; κύριε, ὁ παῖς μου βέβληται ἐν τῇ οἰκίᾳ παραλυτικός, δεινῶς βασανιζόμενος.&nbsp;&nbsp;</span>
<span class="ver"><b>7</b></span> <span class="text">καὶ λέγει αὐτῷ·&nbsp;&nbsp; ἐγὼ ἐλθὼν θεραπεύσω αὐτόν.&nbsp;&nbsp;</span>
<span class="ver"><b>8</b></span> <span class="text">καὶ ἀποκριθεὶς ὁ ἑκατόνταρχος ἔφη·&nbsp;&nbsp; κύριε, οὐκ εἰμὶ ἱκανὸς ἵνα μου ὑπὸ τὴν στέγην εἰσέλθῃς, ἀλλὰ μόνον εἰπὲ λόγῳ, καὶ ἰαθήσεται ὁ παῖς μου.&nbsp;&nbsp;</span>
<span class="ver"><b>9</b></span> <span class="text">καὶ γὰρ ἐγὼ ἄνθρωπός εἰμι ὑπὸ ἐξουσίαν, τασσόμενος, ἔχων ὑπ᾽ ἐμαυτὸν στρατιώτας, καὶ λέγω τούτῳ·&nbsp;&nbsp; πορεύθητι, καὶ πορεύεται, καὶ ἄλλῳ·&nbsp;&nbsp; ἔρχου, καὶ ἔρχεται, καὶ τῷ δούλῳ μου·&nbsp;&nbsp; ποίησον τοῦτο, καὶ ποιεῖ.&nbsp;&nbsp;</span>
<span class="ver"><b>10</b></span> <span class="text">ἀκούσας δὲ ὁ Ἰησοῦς ἐθαύμασεν καὶ εἶπεν τοῖς ἀκολουθοῦσιν·&nbsp;&nbsp; ἀμὴν λέγω ὑμῖν, παρ᾽ οὐδενὶ τοσαύτην πίστιν ἐν τῷ Ἰσραὴλ εὗρον.&nbsp;&nbsp;</span>
<span class="ver"><b>11</b></span> <span class="text">Λέγω δὲ ὑμῖν ὅτι πολλοὶ ἀπὸ ἀνατολῶν καὶ δυσμῶν ἥξουσιν καὶ ἀνακλιθήσονται μετὰ Ἀβραὰμ καὶ Ἰσαὰκ καὶ Ἰακὼβ ἐν τῇ βασιλείᾳ τῶν οὐρανῶν,</span>
<span class="ver"><b>12</b></span> <span class="text">οἱ δὲ υἱοὶ τῆς βασιλείας ἐκβληθήσονται εἰς τὸ σκότος τὸ ἐξώτερον·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>13</b></span> <span class="text">καὶ εἶπεν ὁ Ἰησοῦς τῷ ἑκατοντάρχῃ·&nbsp;&nbsp; ὕπαγε, ὡς ἐπίστευσας γενηθήτω σοι.&nbsp;&nbsp; καὶ ἰάθη ὁ παῖς ἐν τῇ ὥρᾳ ἐκείνῃ.&nbsp;&nbsp;</span>
<span class="ver"><b>14</b></span> <span class="text">Καὶ ἐλθὼν ὁ Ἰησοῦς εἰς τὴν οἰκίαν Πέτρου εἶδεν τὴν πενθερὰν αὐτοῦ βεβλημένην καὶ πυρέσσουσαν·&nbsp;&nbsp;</span>
<span class="ver"><b>15</b></span> <span class="text">καὶ ἥψατο τῆς χειρὸς αὐτῆς, καὶ ἀφῆκεν αὐτὴν ὁ πυρετός, καὶ ἠγέρθη καὶ διηκόνει αὐτῷ.&nbsp;&nbsp;</span>
<span class="ver"><b>16</b></span> <span class="text">Ὀψίας δὲ γενομένης προσήνεγκαν αὐτῷ δαιμονιζομένους πολλούς·&nbsp;&nbsp; καὶ ἐξέβαλεν τὰ πνεύματα λόγῳ καὶ πάντας τοὺς κακῶς ἔχοντας ἐθεράπευσεν,</span>
<span class="ver"><b>17</b></span> <span class="text">ὅπως πληρωθῇ τὸ ῥηθὲν διὰ Ἠσαΐου τοῦ προφήτου λέγοντος·&nbsp;&nbsp; αὐτὸς τὰς ἀσθενείας ἡμῶν ἔλαβεν καὶ τὰς νόσους ἐβάστασεν.&nbsp;&nbsp;</span>
<span class="ver"><b>18</b></span> <span class="text">Ἰδὼν δὲ ὁ Ἰησοῦς ὄχλον περὶ αὐτὸν ἐκέλευσεν ἀπελθεῖν εἰς τὸ πέραν.&nbsp;&nbsp;</span>
<span class="ver"><b>19</b></span> <span class="text">καὶ προσελθὼν εἷς γραμματεὺς εἶπεν αὐτῷ·&nbsp;&nbsp; διδάσκαλε, ἀκολουθήσω σοι ὅπου ἐὰν ἀπέρχῃ.&nbsp;&nbsp;</span>
<span class="ver"><b>20</b></span> <span class="text">καὶ λέγει αὐτῷ ὁ Ἰησοῦς·&nbsp;&nbsp; αἱ ἀλώπεκες φωλεοὺς ἔχουσιν καὶ τὰ πετεινὰ τοῦ οὐρανοῦ κατασκηνώσεις, ὁ δὲ υἱὸς τοῦ ἀνθρώπου οὐκ ἔχει ποῦ τὴν κεφαλὴν κλίνῃ.&nbsp;&nbsp;</span>
<span class="ver"><b>21</b></span> <span class="text">ἕτερος δὲ τῶν μαθητῶν εἶπεν αὐτῷ·&nbsp;&nbsp; κύριε, ἐπίτρεψόν μοι πρῶτον ἀπελθεῖν καὶ θάψαι τὸν πατέρα μου.&nbsp;&nbsp;</span>
<span class="ver"><b>22</b></span> <span class="text">ὁ δὲ Ἰησοῦς λέγει αὐτῷ·&nbsp;&nbsp; ἀκολούθει μοι καὶ ἄφες τοὺς νεκροὺς θάψαι τοὺς ἑαυτῶν νεκρούς.&nbsp;&nbsp;</span>
<span class="ver"><b>23</b></span> <span class="text">Καὶ ἐμβάντι αὐτῷ εἰς τὸ πλοῖον ἠκολούθησαν αὐτῷ οἱ μαθηταὶ αὐτοῦ.&nbsp;&nbsp;</span>
<span class="ver"><b>24</b></span> <span class="text">καὶ ἰδοὺ σεισμὸς μέγας ἐγένετο ἐν τῇ θαλάσσῃ, ὥστε τὸ πλοῖον καλύπτεσθαι ὑπὸ τῶν κυμάτων, αὐτὸς δὲ ἐκάθευδεν.&nbsp;&nbsp;</span>
<span class="ver"><b>25</b></span> <span class="text">καὶ προσελθόντες ἤγειραν αὐτὸν λέγοντες·&nbsp;&nbsp; κύριε, σῶσον, ἀπολλύμεθα.&nbsp;&nbsp;</span>
<span class="ver"><b>26</b></span> <span class="text">καὶ λέγει αὐτοῖς·&nbsp;&nbsp; τί δειλοί ἐστε, ὀλιγόπιστοι;&nbsp;&nbsp; τότε ἐγερθεὶς ἐπετίμησεν τοῖς ἀνέμοις καὶ τῇ θαλάσσῃ, καὶ ἐγένετο γαλήνη μεγάλη.&nbsp;&nbsp;</span>
<span class="ver"><b>27</b></span> <span class="text">οἱ δὲ ἄνθρωποι ἐθαύμασαν λέγοντες·&nbsp;&nbsp; ποταπός ἐστιν οὗτος ὅτι καὶ οἱ ἄνεμοι καὶ ἡ θάλασσα αὐτῷ ὑπακούουσιν;&nbsp;&nbsp;</span>
<span class="ver"><b>28</b></span> <span class="text">Καὶ ἐλθόντος αὐτοῦ εἰς τὸ πέραν εἰς τὴν χώραν τῶν Γαδαρηνῶν ὑπήντησαν αὐτῷ δύο δαιμονιζόμενοι ἐκ τῶν μνημείων ἐξερχόμενοι, χαλεποὶ λίαν, ὥστε μὴ ἰσχύειν τινὰ παρελθεῖν διὰ τῆς ὁδοῦ ἐκείνης.&nbsp;&nbsp;</span>
<span class="ver"><b>29</b></span> <span class="text">καὶ ἰδοὺ ἔκραξαν λέγοντες·&nbsp;&nbsp; τί ἡμῖν καὶ σοί, υἱὲ τοῦ θεοῦ;&nbsp;&nbsp; ἦλθες ὧδε πρὸ καιροῦ βασανίσαι ἡμᾶς;&nbsp;&nbsp;</span>
<span class="ver"><b>30</b></span> <span class="text">ἦν δὲ μακρὰν ἀπ᾽ αὐτῶν ἀγέλη χοίρων πολλῶν βοσκομένη.&nbsp;&nbsp;</span>
<span class="ver"><b>31</b></span> <span class="text">οἱ δὲ δαίμονες παρεκάλουν αὐτὸν λέγοντες·&nbsp;&nbsp; εἰ ἐκβάλλεις ἡμᾶς, ἀπόστειλον ἡμᾶς εἰς τὴν ἀγέλην τῶν χοίρων.&nbsp;&nbsp;</span>
<span class="ver"><b>32</b></span> <span class="text">καὶ εἶπεν αὐτοῖς·&nbsp;&nbsp; ὑπάγετε.&nbsp;&nbsp; οἱ δὲ ἐξελθόντες ἀπῆλθον εἰς τοὺς χοίρους·&nbsp;&nbsp; καὶ ἰδοὺ ὥρμησεν πᾶσα ἡ ἀγέλη κατὰ τοῦ κρημνοῦ εἰς τὴν θάλασσαν καὶ ἀπέθανον ἐν τοῖς ὕδασιν.&nbsp;&nbsp;</span>
<span class="ver"><b>33</b></span> <span class="text">οἱ δὲ βόσκοντες ἔφυγον, καὶ ἀπελθόντες εἰς τὴν πόλιν ἀπήγγειλαν πάντα καὶ τὰ τῶν δαιμονιζομένων.&nbsp;&nbsp;</span>
<span class="ver"><b>34</b></span> <span class="text">καὶ ἰδοὺ πᾶσα ἡ πόλις ἐξῆλθεν εἰς ὑπάντησιν τῷ Ἰησοῦ καὶ ἰδόντες αὐτὸν παρεκάλεσαν ὅπως μεταβῇ ἀπὸ τῶν ὁρίων αὐτῶν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;9</div>
<span class="ver"><b>1</b></span> <span class="text">Καὶ ἐμβὰς εἰς πλοῖον διεπέρασεν καὶ ἦλθεν εἰς τὴν ἰδίαν πόλιν.&nbsp;&nbsp;</span>
<span class="ver"><b>2</b></span> <span class="text">καὶ ἰδοὺ προσέφερον αὐτῷ παραλυτικὸν ἐπὶ κλίνης βεβλημένον.&nbsp;&nbsp; καὶ ἰδὼν ὁ Ἰησοῦς τὴν πίστιν αὐτῶν εἶπεν τῷ παραλυτικῷ·&nbsp;&nbsp; θάρσει, τέκνον, ἀφίενταί σου αἱ ἁμαρτίαι.&nbsp;&nbsp;</span>
<span class="ver"><b>3</b></span> <span class="text">Καὶ ἰδού τινες τῶν γραμματέων εἶπον ἐν ἑαυτοῖς·&nbsp;&nbsp; οὗτος βλασφημεῖ.&nbsp;&nbsp;</span>
<span class="ver"><b>4</b></span> <span class="text">καὶ ἰδὼν ὁ Ἰησοῦς τὰς ἐνθυμήσεις αὐτῶν εἶπεν·&nbsp;&nbsp; ἱνατί ἐνθυμεῖσθε πονηρὰ ἐν ταῖς καρδίαις ὑμῶν;&nbsp;&nbsp;</span>
<span class="ver"><b>5</b></span> <span class="text">τί γάρ ἐστιν εὐκοπώτερον, εἰπεῖν·&nbsp;&nbsp; ἀφίενταί σου αἱ ἁμαρτίαι, ἢ εἰπεῖν·&nbsp;&nbsp; ἔγειρε καὶ περιπάτει;&nbsp;&nbsp;</span>
<span class="ver"><b>6</b></span> <span class="text">ἵνα δὲ εἰδῆτε ὅτι ἐξουσίαν ἔχει ὁ υἱὸς τοῦ ἀνθρώπου ἐπὶ τῆς γῆς ἀφιέναι ἁμαρτίας – τότε λέγει τῷ παραλυτικῷ·&nbsp;&nbsp; ἐγερθεὶς ἆρόν σου τὴν κλίνην καὶ ὕπαγε εἰς τὸν οἶκόν σου.&nbsp;&nbsp;</span>
<span class="ver"><b>7</b></span> <span class="text">καὶ ἐγερθεὶς ἀπῆλθεν εἰς τὸν οἶκον αὐτοῦ.&nbsp;&nbsp;</span>
<span class="ver"><b>8</b></span> <span class="text">ἰδόντες δὲ οἱ ὄχλοι ἐφοβήθησαν καὶ ἐδόξασαν τὸν θεὸν τὸν δόντα ἐξουσίαν τοιαύτην τοῖς ἀνθρώποις.&nbsp;&nbsp;</span>
<span class="ver"><b>9</b></span> <span class="text">Καὶ παράγων ὁ Ἰησοῦς ἐκεῖθεν εἶδεν ἄνθρωπον καθήμενον ἐπὶ τὸ τελώνιον, Μαθθαῖον λεγόμενον, καὶ λέγει αὐτῷ·&nbsp;&nbsp; ἀκολούθει μοι.&nbsp;&nbsp; καὶ ἀναστὰς ἠκολούθησεν αὐτῷ.&nbsp;&nbsp;</span>
<span class="ver"><b>10</b></span> <span class="text">καὶ ἐγένετο αὐτοῦ ἀνακειμένου ἐν τῇ οἰκίᾳ, καὶ ἰδοὺ πολλοὶ τελῶναι καὶ ἁμαρτωλοὶ ἐλθόντες συνανέκειντο τῷ Ἰησοῦ καὶ τοῖς μαθηταῖς αὐτοῦ.&nbsp;&nbsp;</span>
<span class="ver"><b>11</b></span> <span class="text">καὶ ἰδόντες οἱ Φαρισαῖοι ἔλεγον τοῖς μαθηταῖς αὐτοῦ·&nbsp;&nbsp; διὰ τί μετὰ τῶν τελωνῶν καὶ ἁμαρτωλῶν ἐσθίει ὁ διδάσκαλος ὑμῶν;&nbsp;&nbsp;</span>
<span class="ver"><b>12</b></span> <span class="text">Ὁ δὲ ἀκούσας εἶπεν·&nbsp;&nbsp; οὐ χρείαν ἔχουσιν οἱ ἰσχύοντες ἰατροῦ ἀλλὰ οἱ κακῶς ἔχοντες.&nbsp;&nbsp;</span>
<span class="ver"><b>13</b></span> <span class="text">πορευθέντες δὲ μάθετε τί ἐστιν·&nbsp;&nbsp; ἔλεος θέλω καὶ οὐ θυσίαν·&nbsp;&nbsp; οὐ γὰρ ἦλθον καλέσαι δικαίους ἀλλὰ ἁμαρτωλούς.&nbsp;&nbsp;</span>
<span class="ver"><b>14</b></span> <span class="text">Τότε προσέρχονται αὐτῷ οἱ μαθηταὶ Ἰωάννου λέγοντες·&nbsp;&nbsp; διὰ τί ἡμεῖς καὶ οἱ Φαρισαῖοι νηστεύομεν πολλά, οἱ δὲ μαθηταί σου οὐ νηστεύουσιν;&nbsp;&nbsp;</span>
<span class="ver"><b>15</b></span> <span class="text">καὶ εἶπεν αὐτοῖς ὁ Ἰησοῦς·&nbsp;&nbsp; μὴ δύνανται οἱ υἱοὶ τοῦ νυμφῶνος πενθεῖν ἐφ᾽ ὅσον μετ᾽ αὐτῶν ἐστιν ὁ νυμφίος;&nbsp;&nbsp; ἐλεύσονται δὲ ἡμέραι ὅταν ἀπαρθῇ ἀπ᾽ αὐτῶν ὁ νυμφίος, καὶ τότε νηστεύσουσιν.&nbsp;&nbsp;</span>
<span class="ver"><b>16</b></span> <span class="text">οὐδεὶς δὲ ἐπιβάλλει ἐπίβλημα ῥάκους ἀγνάφου ἐπὶ ἱματίῳ παλαιῷ·&nbsp;&nbsp; αἴρει γὰρ τὸ πλήρωμα αὐτοῦ ἀπὸ τοῦ ἱματίου καὶ χεῖρον σχίσμα γίνεται.&nbsp;&nbsp;</span>
<span class="ver"><b>17</b></span> <span class="text">οὐδὲ βάλλουσιν οἶνον νέον εἰς ἀσκοὺς παλαιούς·&nbsp;&nbsp; εἰ δὲ μή γε, ῥήγνυνται οἱ ἀσκοὶ καὶ ὁ οἶνος ἐκχεῖται καὶ οἱ ἀσκοὶ ἀπόλλυνται·&nbsp;&nbsp; ἀλλὰ βάλλουσιν οἶνον νέον εἰς ἀσκοὺς καινούς, καὶ ἀμφότεροι συντηροῦνται.&nbsp;&nbsp;</span>
<span class="ver"><b>18</b></span> <span class="text">Ταῦτα αὐτοῦ λαλοῦντος αὐτοῖς, ἰδοὺ ἄρχων εἷς προσελθὼν προσεκύνει αὐτῷ λέγων ὅτι ἡ θυγάτηρ μου ἄρτι ἐτελεύτησεν·&nbsp;&nbsp; ἀλλὰ ἐλθὼν ἐπίθες τὴν χεῖρά σου ἐπ᾽ αὐτήν, καὶ ζήσεται.&nbsp;&nbsp;</span>
<span class="ver"><b>19</b></span> <span class="text">καὶ ἐγερθεὶς ὁ Ἰησοῦς ἠκολούθησεν αὐτῷ καὶ οἱ μαθηταὶ αὐτοῦ.&nbsp;&nbsp;</span>
<span class="ver"><b>20</b></span> <span class="text">Καὶ ἰδοὺ γυνὴ αἱμορροοῦσα δώδεκα ἔτη προσελθοῦσα ὄπισθεν ἥψατο τοῦ κρασπέδου τοῦ ἱματίου αὐτοῦ·&nbsp;&nbsp;</span>
<span class="ver"><b>21</b></span> <span class="text">ἔλεγεν γὰρ ἐν ἑαυτῇ·&nbsp;&nbsp; ἐὰν μόνον ἅψωμαι τοῦ ἱματίου αὐτοῦ σωθήσομαι.&nbsp;&nbsp;</span>
<span class="ver"><b>22</b></span> <span class="text">ὁ δὲ Ἰησοῦς στραφεὶς καὶ ἰδὼν αὐτὴν εἶπεν·&nbsp;&nbsp; θάρσει, θύγατερ·&nbsp;&nbsp; ἡ πίστις σου σέσωκέν σε.&nbsp;&nbsp; καὶ ἐσώθη ἡ γυνὴ ἀπὸ τῆς ὥρας ἐκείνης.&nbsp;&nbsp;</span>
<span class="ver"><b>23</b></span> <span class="text">Καὶ ἐλθὼν ὁ Ἰησοῦς εἰς τὴν οἰκίαν τοῦ ἄρχοντος καὶ ἰδὼν τοὺς αὐλητὰς καὶ τὸν ὄχλον θορυβούμενον</span>
<span class="ver"><b>24</b></span> <span class="text">ἔλεγεν·&nbsp;&nbsp; ἀναχωρεῖτε, οὐ γὰρ ἀπέθανεν τὸ κοράσιον ἀλλὰ καθεύδει.&nbsp;&nbsp; καὶ κατεγέλων αὐτοῦ.&nbsp;&nbsp;</span>
<span class="ver"><b>25</b></span> <span class="text">ὅτε δὲ ἐξεβλήθη ὁ ὄχλος εἰσελθὼν ἐκράτησεν τῆς χειρὸς αὐτῆς, καὶ ἠγέρθη τὸ κοράσιον.&nbsp;&nbsp;</span>
<span class="ver"><b>26</b></span> <span class="text">καὶ ἐξῆλθεν ἡ φήμη αὕτη εἰς ὅλην τὴν γῆν ἐκείνην.&nbsp;&nbsp;</span>
<span class="ver"><b>27</b></span> <span class="text">Καὶ παράγοντι ἐκεῖθεν τῷ Ἰησοῦ ἠκολούθησαν αὐτῷ δύο τυφλοὶ κράζοντες καὶ λέγοντες·&nbsp;&nbsp; ἐλέησον ἡμᾶς, υἱὸς Δαυίδ.&nbsp;&nbsp;</span>
<span class="ver"><b>28</b></span> <span class="text">ἐλθόντι δὲ εἰς τὴν οἰκίαν προσῆλθον αὐτῷ οἱ τυφλοί, καὶ λέγει αὐτοῖς ὁ Ἰησοῦς·&nbsp;&nbsp; πιστεύετε ὅτι δύναμαι τοῦτο ποιῆσαι;&nbsp;&nbsp; λέγουσιν αὐτῷ·&nbsp;&nbsp; ναὶ κύριε.&nbsp;&nbsp;</span>
<span class="ver"><b>29</b></span> <span class="text">τότε ἥψατο τῶν ὀφθαλμῶν αὐτῶν λέγων·&nbsp;&nbsp; κατὰ τὴν πίστιν ὑμῶν γενηθήτω ὑμῖν.&nbsp;&nbsp;</span>
<span class="ver"><b>30</b></span> <span class="text">καὶ ἠνεῴχθησαν αὐτῶν οἱ ὀφθαλμοί.&nbsp;&nbsp; καὶ ἐνεβριμήθη αὐτοῖς ὁ Ἰησοῦς λέγων·&nbsp;&nbsp; ὁρᾶτε μηδεὶς γινωσκέτω.&nbsp;&nbsp;</span>
<span class="ver"><b>31</b></span> <span class="text">οἱ δὲ ἐξελθόντες διεφήμισαν αὐτὸν ἐν ὅλῃ τῇ γῇ ἐκείνῃ.&nbsp;&nbsp;</span>
<span class="ver"><b>32</b></span> <span class="text">Αὐτῶν δὲ ἐξερχομένων ἰδοὺ προσήνεγκαν αὐτῷ ἄνθρωπον κωφὸν δαιμονιζόμενον.&nbsp;&nbsp;</span>
<span class="ver"><b>33</b></span> <span class="text">καὶ ἐκβληθέντος τοῦ δαιμονίου ἐλάλησεν ὁ κωφός.&nbsp;&nbsp; καὶ ἐθαύμασαν οἱ ὄχλοι λέγοντες·&nbsp;&nbsp; οὐδέποτε ἐφάνη οὕτως ἐν τῷ Ἰσραήλ.&nbsp;&nbsp;</span>
<span class="ver"><b>34</b></span> <span class="text">οἱ δὲ Φαρισαῖοι ἔλεγον·&nbsp;&nbsp; ἐν τῷ ἄρχοντι τῶν δαιμονίων ἐκβάλλει τὰ δαιμόνια.&nbsp;&nbsp;</span>
<span class="ver"><b>35</b></span> <span class="text">Καὶ περιῆγεν ὁ Ἰησοῦς τὰς πόλεις πάσας καὶ τὰς κώμας διδάσκων ἐν ταῖς συναγωγαῖς αὐτῶν καὶ κηρύσσων τὸ εὐαγγέλιον τῆς βασιλείας καὶ θεραπεύων πᾶσαν νόσον καὶ πᾶσαν μαλακίαν.&nbsp;&nbsp;</span>
<span class="ver"><b>36</b></span> <span class="text">Ἰδὼν δὲ τοὺς ὄχλους ἐσπλαγχνίσθη περὶ αὐτῶν, ὅτι ἦσαν ἐσκυλμένοι καὶ ἐρριμμένοι ὡσεὶ πρόβατα μὴ ἔχοντα ποιμένα.&nbsp;&nbsp;</span>
<span class="ver"><b>37</b></span> <span class="text">τότε λέγει τοῖς μαθηταῖς αὐτοῦ·&nbsp;&nbsp; ὁ μὲν θερισμὸς πολύς, οἱ δὲ ἐργάται ὀλίγοι·&nbsp;&nbsp;</span>
<span class="ver"><b>38</b></span> <span class="text">δεήθητε οὖν τοῦ κυρίου τοῦ θερισμοῦ ὅπως ἐκβάλῃ ἐργάτας εἰς τὸν θερισμὸν αὐτοῦ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;10</div>
<span class="ver"><b>1</b></span> <span class="text">Καὶ προσκαλεσάμενος τοὺς δώδεκα μαθητὰς αὐτοῦ ἔδωκεν αὐτοῖς ἐξουσίαν πνευμάτων ἀκαθάρτων ὥστε ἐκβάλλειν αὐτὰ καὶ θεραπεύειν πᾶσαν νόσον καὶ πᾶσαν μαλακίαν.&nbsp;&nbsp;</span>
<span class="ver"><b>2</b></span> <span class="text">Τῶν δὲ δώδεκα ἀποστόλων τὰ ὀνόματά ἐστιν ταῦτα·&nbsp;&nbsp; πρῶτος Σίμων ὁ λεγόμενος Πέτρος καὶ Ἀνδρέας ὁ ἀδελφὸς αὐτοῦ, καὶ Ἰάκωβος ὁ τοῦ Ζεβεδαίου καὶ Ἰωάννης ὁ ἀδελφὸς αὐτοῦ,</span>
<span class="ver"><b>3</b></span> <span class="text">Φίλιππος καὶ Βαρθολομαῖος, Θωμᾶς καὶ Μαθθαῖος ὁ τελώνης, Ἰάκωβος ὁ τοῦ Ἁλφαίου καὶ Θαδδαῖος,</span>
<span class="ver"><b>4</b></span> <span class="text">Σίμων ὁ Καναναῖος καὶ Ἰούδας ὁ Ἰσκαριώτης ὁ καὶ παραδοὺς αὐτόν.&nbsp;&nbsp;</span>
<span class="ver"><b>5</b></span> <span class="text">Τούτους τοὺς δώδεκα ἀπέστειλεν ὁ Ἰησοῦς παραγγείλας αὐτοῖς λέγων·&nbsp;&nbsp; εἰς ὁδὸν ἐθνῶν μὴ ἀπέλθητε καὶ εἰς πόλιν Σαμαρειτῶν μὴ εἰσέλθητε·&nbsp;&nbsp;</span>
<span class="ver"><b>6</b></span> <span class="text">πορεύεσθε δὲ μᾶλλον πρὸς τὰ πρόβατα τὰ ἀπολωλότα οἴκου Ἰσραήλ.&nbsp;&nbsp;</span>
<span class="ver"><b>7</b></span> <span class="text">πορευόμενοι δὲ κηρύσσετε λέγοντες ὅτι ἤγγικεν ἡ βασιλεία τῶν οὐρανῶν.&nbsp;&nbsp;</span>
<span class="ver"><b>8</b></span> <span class="text">ἀσθενοῦντας θεραπεύετε, νεκροὺς ἐγείρετε, λεπροὺς καθαρίζετε, δαιμόνια ἐκβάλλετε·&nbsp;&nbsp; δωρεὰν ἐλάβετε, δωρεὰν δότε.&nbsp;&nbsp;</span>
<span class="ver"><b>9</b></span> <span class="text">Μὴ κτήσησθε χρυσὸν μηδὲ ἄργυρον μηδὲ χαλκὸν εἰς τὰς ζώνας ὑμῶν,</span>
<span class="ver"><b>10</b></span> <span class="text">μὴ πήραν εἰς ὁδὸν μηδὲ δύο χιτῶνας μηδὲ ὑποδήματα μηδὲ ῥάβδον·&nbsp;&nbsp; ἄξιος γὰρ ὁ ἐργάτης τῆς τροφῆς αὐτοῦ.&nbsp;&nbsp;</span>
<span class="ver"><b>11</b></span> <span class="text">Εἰς ἣν δ᾽ ἂν πόλιν ἢ κώμην εἰσέλθητε, ἐξετάσατε τίς ἐν αὐτῇ ἄξιός ἐστιν·&nbsp;&nbsp; κἀκεῖ μείνατε ἕως ἂν ἐξέλθητε.&nbsp;&nbsp;</span>
<span class="ver"><b>12</b></span> <span class="text">εἰσερχόμενοι δὲ εἰς τὴν οἰκίαν ἀσπάσασθε αὐτήν·&nbsp;&nbsp;</span>
<span class="ver"><b>13</b></span> <span class="text">καὶ ἐὰν μὲν ᾖ ἡ οἰκία ἀξία, ἐλθάτω ἡ εἰρήνη ὑμῶν ἐπ᾽ αὐτήν, ἐὰν δὲ μὴ ᾖ ἀξία, ἡ εἰρήνη ὑμῶν πρὸς ὑμᾶς ἐπιστραφήτω.&nbsp;&nbsp;</span>
<span class="ver"><b>14</b></span> <span class="text">καὶ ὃς ἂν μὴ δέξηται ὑμᾶς μηδὲ ἀκούσῃ τοὺς λόγους ὑμῶν, ἐξερχόμενοι ἔξω τῆς οἰκίας ἢ τῆς πόλεως ἐκείνης ἐκτινάξατε τὸν κονιορτὸν τῶν ποδῶν ὑμῶν.&nbsp;&nbsp;</span>
<span class="ver"><b>15</b></span> <span class="text">ἀμὴν λέγω ὑμῖν, ἀνεκτότερον ἔσται γῇ Σοδόμων καὶ Γομόρρων ἐν ἡμέρᾳ κρίσεως ἢ τῇ πόλει ἐκείνῃ.&nbsp;&nbsp;</span>
<span class="ver"><b>16</b></span> <span class="text">Ἰδοὺ ἐγὼ ἀποστέλλω ὑμᾶς ὡς πρόβατα ἐν μέσῳ λύκων·&nbsp;&nbsp; γίνεσθε οὖν φρόνιμοι ὡς οἱ ὄφεις καὶ ἀκέραιοι ὡς αἱ περιστεραί.&nbsp;&nbsp;</span>
<span class="ver"><b>17</b></span> <span class="text">Προσέχετε δὲ ἀπὸ τῶν ἀνθρώπων·&nbsp;&nbsp; παραδώσουσιν γὰρ ὑμᾶς εἰς συνέδρια καὶ ἐν ταῖς συναγωγαῖς αὐτῶν μαστιγώσουσιν ὑμᾶς·&nbsp;&nbsp;</span>
<span class="ver"><b>18</b></span> <span class="text">καὶ ἐπὶ ἡγεμόνας δὲ καὶ βασιλεῖς ἀχθήσεσθε ἕνεκεν ἐμοῦ εἰς μαρτύριον αὐτοῖς καὶ τοῖς ἔθνεσιν.&nbsp;&nbsp;</span>
<span class="ver"><b>19</b></span> <span class="text">ὅταν δὲ παραδῶσιν ὑμᾶς, μὴ μεριμνήσητε πῶς ἢ τί λαλήσητε·&nbsp;&nbsp; δοθήσεται γὰρ ὑμῖν ἐν ἐκείνῃ τῇ ὥρᾳ τί λαλήσητε·&nbsp;&nbsp;</span>
<span class="ver"><b>20</b></span> <span class="text">οὐ γὰρ ὑμεῖς ἐστε οἱ λαλοῦντες ἀλλὰ τὸ πνεῦμα τοῦ πατρὸς ὑμῶν τὸ λαλοῦν ἐν ὑμῖν.&nbsp;&nbsp;</span>
<span class="ver"><b>21</b></span> <span class="text">Παραδώσει δὲ ἀδελφὸς ἀδελφὸν εἰς θάνατον καὶ πατὴρ τέκνον, καὶ ἐπαναστήσονται τέκνα ἐπὶ γονεῖς καὶ θανατώσουσιν αὐτούς.&nbsp;&nbsp;</span>
<span class="ver"><b>22</b></span> <span class="text">καὶ ἔσεσθε μισούμενοι ὑπὸ πάντων διὰ τὸ ὄνομά μου·&nbsp;&nbsp; ὁ δὲ ὑπομείνας εἰς τέλος οὗτος σωθήσεται.&nbsp;&nbsp;</span>
<span class="ver"><b>23</b></span> <span class="text">Ὅταν δὲ διώκωσιν ὑμᾶς ἐν τῇ πόλει ταύτῃ, φεύγετε εἰς τὴν ἑτέραν·&nbsp;&nbsp; ἀμὴν γὰρ λέγω ὑμῖν, οὐ μὴ τελέσητε τὰς πόλεις τοῦ Ἰσραὴλ ἕως ἂν ἔλθῃ ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>24</b></span> <span class="text">Οὐκ ἔστιν μαθητὴς ὑπὲρ τὸν διδάσκαλον οὐδὲ δοῦλος ὑπὲρ τὸν κύριον αὐτοῦ.&nbsp;&nbsp;</span>
<span class="ver"><b>25</b></span> <span class="text">ἀρκετὸν τῷ μαθητῇ ἵνα γένηται ὡς ὁ διδάσκαλος αὐτοῦ καὶ ὁ δοῦλος ὡς ὁ κύριος αὐτοῦ.&nbsp;&nbsp; εἰ τὸν οἰκοδεσπότην Βεελζεβοὺλ ἐπεκάλεσαν, πόσῳ μᾶλλον τοὺς οἰκιακοὺς αὐτοῦ.&nbsp;&nbsp;</span>
<span class="ver"><b>26</b></span> <span class="text">Μὴ οὖν φοβηθῆτε αὐτούς·&nbsp;&nbsp; οὐδὲν γάρ ἐστιν κεκαλυμμένον ὃ οὐκ ἀποκαλυφθήσεται καὶ κρυπτὸν ὃ οὐ γνωσθήσεται.&nbsp;&nbsp;</span>
<span class="ver"><b>27</b></span> <span class="text">ὃ λέγω ὑμῖν ἐν τῇ σκοτίᾳ εἴπατε ἐν τῷ φωτί, καὶ ὃ εἰς τὸ οὖς ἀκούετε κηρύξατε ἐπὶ τῶν δωμάτων.&nbsp;&nbsp;</span>
<span class="ver"><b>28</b></span> <span class="text">Καὶ μὴ φοβεῖσθε ἀπὸ τῶν ἀποκτεννόντων τὸ σῶμα, τὴν δὲ ψυχὴν μὴ δυναμένων ἀποκτεῖναι·&nbsp;&nbsp; φοβεῖσθε δὲ μᾶλλον τὸν δυνάμενον καὶ ψυχὴν καὶ σῶμα ἀπολέσαι ἐν γεέννῃ.&nbsp;&nbsp;</span>
<span class="ver"><b>29</b></span> <span class="text">οὐχὶ δύο στρουθία ἀσσαρίου πωλεῖται;&nbsp;&nbsp; καὶ ἓν ἐξ αὐτῶν οὐ πεσεῖται ἐπὶ τὴν γῆν ἄνευ τοῦ πατρὸς ὑμῶν.&nbsp;&nbsp;</span>
<span class="ver"><b>30</b></span> <span class="text">ὑμῶν δὲ καὶ αἱ τρίχες τῆς κεφαλῆς πᾶσαι ἠριθμημέναι εἰσίν.&nbsp;&nbsp;</span>
<span class="ver"><b>31</b></span> <span class="text">μὴ οὖν φοβεῖσθε·&nbsp;&nbsp; πολλῶν στρουθίων διαφέρετε ὑμεῖς.&nbsp;&nbsp;</span>
<span class="ver"><b>32</b></span> <span class="text">Πᾶς οὖν ὅστις ὁμολογήσει ἐν ἐμοὶ ἔμπροσθεν τῶν ἀνθρώπων, ὁμολογήσω κἀγὼ ἐν αὐτῷ ἔμπροσθεν τοῦ πατρός μου τοῦ ἐν οὐρανοῖς·&nbsp;&nbsp;</span>
<span class="ver"><b>33</b></span> <span class="text">ὅστις δ᾽ ἂν ἀρνήσηταί με ἔμπροσθεν τῶν ἀνθρώπων, ἀρνήσομαι κἀγὼ αὐτὸν ἔμπροσθεν τοῦ πατρός μου τοῦ ἐν οὐρανοῖς.&nbsp;&nbsp;</span>
<span class="ver"><b>34</b></span> <span class="text">Μὴ νομίσητε ὅτι ἦλθον βαλεῖν εἰρήνην ἐπὶ τὴν γῆν·&nbsp;&nbsp; οὐκ ἦλθον βαλεῖν εἰρήνην ἀλλὰ μάχαιραν.&nbsp;&nbsp;</span>
<span class="ver"><b>35</b></span> <span class="text">ἦλθον γὰρ διχάσαι ἄνθρωπον κατὰ τοῦ πατρὸς αὐτοῦ καὶ θυγατέρα κατὰ τῆς μητρὸς αὐτῆς καὶ νύμφην κατὰ τῆς πενθερᾶς αὐτῆς,</span>
<span class="ver"><b>36</b></span> <span class="text">καὶ ἐχθροὶ τοῦ ἀνθρώπου οἱ οἰκιακοὶ αὐτοῦ.&nbsp;&nbsp;</span>
<span class="ver"><b>37</b></span> <span class="text">Ὁ φιλῶν πατέρα ἢ μητέρα ὑπὲρ ἐμὲ οὐκ ἔστιν μου ἄξιος, καὶ ὁ φιλῶν υἱὸν ἢ θυγατέρα ὑπὲρ ἐμὲ οὐκ ἔστιν μου ἄξιος·&nbsp;&nbsp;</span>
<span class="ver"><b>38</b></span> <span class="text">καὶ ὃς οὐ λαμβάνει τὸν σταυρὸν αὐτοῦ καὶ ἀκολουθεῖ ὀπίσω μου, οὐκ ἔστιν μου ἄξιος.&nbsp;&nbsp;</span>
<span class="ver"><b>39</b></span> <span class="text">ὁ εὑρὼν τὴν ψυχὴν αὐτοῦ ἀπολέσει αὐτήν, καὶ ὁ ἀπολέσας τὴν ψυχὴν αὐτοῦ ἕνεκεν ἐμοῦ εὑρήσει αὐτήν.&nbsp;&nbsp;</span>
<span class="ver"><b>40</b></span> <span class="text">Ὁ δεχόμενος ὑμᾶς ἐμὲ δέχεται, καὶ ὁ ἐμὲ δεχόμενος δέχεται τὸν ἀποστείλαντά με.&nbsp;&nbsp;</span>
<span class="ver"><b>41</b></span> <span class="text">ὁ δεχόμενος προφήτην εἰς ὄνομα προφήτου μισθὸν προφήτου λήμψεται, καὶ ὁ δεχόμενος δίκαιον εἰς ὄνομα δικαίου μισθὸν δικαίου λήμψεται.&nbsp;&nbsp;</span>
<span class="ver"><b>42</b></span> <span class="text">καὶ ὃς ἐὰν ποτίσῃ ἕνα τῶν μικρῶν τούτων ποτήριον ψυχροῦ μόνον εἰς ὄνομα μαθητοῦ, ἀμὴν λέγω ὑμῖν, οὐ μὴ ἀπολέσῃ τὸν μισθὸν αὐτοῦ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;11</div>
<span class="ver"><b>1</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς διατάσσων τοῖς δώδεκα μαθηταῖς αὐτοῦ, μετέβη ἐκεῖθεν τοῦ διδάσκειν καὶ κηρύσσειν ἐν ταῖς πόλεσιν αὐτῶν.&nbsp;&nbsp;</span>
<span class="ver"><b>2</b></span> <span class="text">Ὁ δὲ Ἰωάννης ἀκούσας ἐν τῷ δεσμωτηρίῳ τὰ ἔργα τοῦ Χριστοῦ πέμψας διὰ τῶν μαθητῶν αὐτοῦ</span>
<span class="ver"><b>3</b></span> <span class="text">εἶπεν αὐτῷ·&nbsp;&nbsp; σὺ εἶ ὁ ἐρχόμενος ἢ ἕτερον προσδοκῶμεν;&nbsp;&nbsp;</span>
<span class="ver"><b>4</b></span> <span class="text">Καὶ ἀποκριθεὶς ὁ Ἰησοῦς εἶπεν αὐτοῖς·&nbsp;&nbsp; πορευθέντες ἀπαγγείλατε Ἰωάννῃ ἃ ἀκούετε καὶ βλέπετε·&nbsp;&nbsp;</span>
<span class="ver"><b>5</b></span> <span class="text">τυφλοὶ ἀναβλέπουσιν καὶ χωλοὶ περιπατοῦσιν, λεπροὶ καθαρίζονται καὶ κωφοὶ ἀκούουσιν, καὶ νεκροὶ ἐγείρονται καὶ πτωχοὶ εὐαγγελίζονται·&nbsp;&nbsp;</span>
<span class="ver"><b>6</b></span> <span class="text">καὶ μακάριός ἐστιν ὃς ἐὰν μὴ σκανδαλισθῇ ἐν ἐμοί.&nbsp;&nbsp;</span>
<span class="ver"><b>7</b></span> <span class="text">Τούτων δὲ πορευομένων ἤρξατο ὁ Ἰησοῦς λέγειν τοῖς ὄχλοις περὶ Ἰωάννου·&nbsp;&nbsp; τί ἐξήλθατε εἰς τὴν ἔρημον θεάσασθαι;&nbsp;&nbsp; κάλαμον ὑπὸ ἀνέμου σαλευόμενον;&nbsp;&nbsp;</span>
<span class="ver"><b>8</b></span> <span class="text">ἀλλὰ τί ἐξήλθατε ἰδεῖν;&nbsp;&nbsp; ἄνθρωπον ἐν μαλακοῖς ἠμφιεσμένον;&nbsp;&nbsp; ἰδοὺ οἱ τὰ μαλακὰ φοροῦντες ἐν τοῖς οἴκοις τῶν βασιλέων εἰσίν.&nbsp;&nbsp;</span>
<span class="ver"><b>9</b></span> <span class="text">ἀλλὰ τί ἐξήλθατε ἰδεῖν;&nbsp;&nbsp; προφήτην;&nbsp;&nbsp; ναὶ λέγω ὑμῖν, καὶ περισσότερον προφήτου.&nbsp;&nbsp;</span>
<span class="ver"><b>10</b></span> <span class="text">οὗτός ἐστιν περὶ οὗ γέγραπται·&nbsp;&nbsp; ἰδοὺ ἐγὼ ἀποστέλλω τὸν ἄγγελόν μου πρὸ προσώπου σου, ὃς κατασκευάσει τὴν ὁδόν σου ἔμπροσθέν σου.&nbsp;&nbsp;</span>
<span class="ver"><b>11</b></span> <span class="text">Ἀμὴν λέγω ὑμῖν·&nbsp;&nbsp; οὐκ ἐγήγερται ἐν γεννητοῖς γυναικῶν μείζων Ἰωάννου τοῦ βαπτιστοῦ·&nbsp;&nbsp; ὁ δὲ μικρότερος ἐν τῇ βασιλείᾳ τῶν οὐρανῶν μείζων αὐτοῦ ἐστιν.&nbsp;&nbsp;</span>
<span class="ver"><b>12</b></span> <span class="text">ἀπὸ δὲ τῶν ἡμερῶν Ἰωάννου τοῦ βαπτιστοῦ ἕως ἄρτι ἡ βασιλεία τῶν οὐρανῶν βιάζεται καὶ βιασταὶ ἁρπάζουσιν αὐτήν.&nbsp;&nbsp;</span>
<span class="ver"><b>13</b></span> <span class="text">πάντες γὰρ οἱ προφῆται καὶ ὁ νόμος ἕως Ἰωάννου ἐπροφήτευσαν·&nbsp;&nbsp;</span>
<span class="ver"><b>14</b></span> <span class="text">καὶ εἰ θέλετε δέξασθαι, αὐτός ἐστιν Ἠλείας ὁ μέλλων ἔρχεσθαι.&nbsp;&nbsp;</span>
<span class="ver"><b>15</b></span> <span class="text">ὁ ἔχων ὦτα ἀκούειν, ἀκουέτω.&nbsp;&nbsp;</span>
<span class="ver"><b>16</b></span> <span class="text">Τίνι δὲ ὁμοιώσω τὴν γενεὰν ταύτην;&nbsp;&nbsp; ὁμοία ἐστὶν παιδίοις καθημένοις ἐν ταῖς ἀγοραῖς ἃ προσφωνοῦντα τοῖς ἑτέροις</span>
<span class="ver"><b>17</b></span> <span class="text">λέγουσιν·&nbsp;&nbsp; ηὐλήσαμεν ὑμῖν καὶ οὐκ ὠρχήσασθε, ἐθρηνήσαμεν καὶ οὐκ ἐκόψασθε.&nbsp;&nbsp;</span>
<span class="ver"><b>18</b></span> <span class="text">ἦλθεν γὰρ Ἰωάννης μήτε ἐσθίων μήτε πίνων, καὶ λέγουσιν·&nbsp;&nbsp; δαιμόνιον ἔχει.&nbsp;&nbsp;</span>
<span class="ver"><b>19</b></span> <span class="text">ἦλθεν ὁ υἱὸς τοῦ ἀνθρώπου ἐσθίων καὶ πίνων, καὶ λέγουσιν·&nbsp;&nbsp; ἰδοὺ ἄνθρωπος φάγος καὶ οἰνοπότης, τελωνῶν φίλος καὶ ἁμαρτωλῶν.&nbsp;&nbsp; καὶ ἐδικαιώθη ἡ σοφία ἀπὸ τῶν ἔργων αὐτῆς.&nbsp;&nbsp;</span>
<span class="ver"><b>20</b></span> <span class="text">Τότε ἤρξατο ὀνειδίζειν τὰς πόλεις ἐν αἷς ἐγένοντο αἱ πλεῖσται δυνάμεις αὐτοῦ, ὅτι οὐ μετενόησαν·&nbsp;&nbsp;</span>
<span class="ver"><b>21</b></span> <span class="text">οὐαί σοι, Χοραζείν, οὐαί σοι, Βηθσαϊδά·&nbsp;&nbsp; ὅτι εἰ ἐν Τύρῳ καὶ Σιδῶνι ἐγένοντο αἱ δυνάμεις αἱ γενόμεναι ἐν ὑμῖν, πάλαι ἂν ἐν σάκκῳ καὶ σποδῷ μετενόησαν.&nbsp;&nbsp;</span>
<span class="ver"><b>22</b></span> <span class="text">πλὴν λέγω ὑμῖν, Τύρῳ καὶ Σιδῶνι ἀνεκτότερον ἔσται ἐν ἡμέρᾳ κρίσεως ἢ ὑμῖν.&nbsp;&nbsp;</span>
<span class="ver"><b>23</b></span> <span class="text">καὶ σύ, Καφαρναούμ, μὴ ἕως οὐρανοῦ ὑψωθήσῃ;&nbsp;&nbsp; ἕως ᾅδου καταβήσῃ·&nbsp;&nbsp; ὅτι εἰ ἐν Σοδόμοις ἐγενήθησαν αἱ δυνάμεις αἱ γενόμεναι ἐν σοί, ἔμεινεν ἂν μέχρι τῆς σήμερον.&nbsp;&nbsp;</span>
<span class="ver"><b>24</b></span> <span class="text">πλὴν λέγω ὑμῖν ὅτι γῇ Σοδόμων ἀνεκτότερον ἔσται ἐν ἡμέρᾳ κρίσεως ἢ σοί.&nbsp;&nbsp;</span>
<span class="ver"><b>25</b></span> <span class="text">Ἐν ἐκείνῳ τῷ καιρῷ ἀποκριθεὶς ὁ Ἰησοῦς εἶπεν·&nbsp;&nbsp; ἐξομολογοῦμαί σοι, πάτερ, κύριε τοῦ οὐρανοῦ καὶ τῆς γῆς, ὅτι ἔκρυψας ταῦτα ἀπὸ σοφῶν καὶ συνετῶν καὶ ἀπεκάλυψας αὐτὰ νηπίοις·&nbsp;&nbsp;</span>
<span class="ver"><b>26</b></span> <span class="text">ναὶ ὁ πατήρ, ὅτι οὕτως εὐδοκία ἐγένετο ἔμπροσθέν σου.&nbsp;&nbsp;</span>
<span class="ver"><b>27</b></span> <span class="text">Πάντα μοι παρεδόθη ὑπὸ τοῦ πατρός μου, καὶ οὐδεὶς ἐπιγινώσκει τὸν υἱὸν εἰ μὴ ὁ πατήρ, οὐδὲ τὸν πατέρα τις ἐπιγινώσκει εἰ μὴ ὁ υἱὸς καὶ ᾧ ἐὰν βούληται ὁ υἱὸς ἀποκαλύψαι.&nbsp;&nbsp;</span>
<span class="ver"><b>28</b></span> <span class="text">Δεῦτε πρός με πάντες οἱ κοπιῶντες καὶ πεφορτισμένοι, κἀγὼ ἀναπαύσω ὑμᾶς.&nbsp;&nbsp;</span>
<span class="ver"><b>29</b></span> <span class="text">ἄρατε τὸν ζυγόν μου ἐφ᾽ ὑμᾶς καὶ μάθετε ἀπ᾽ ἐμοῦ, ὅτι πραΰς εἰμι καὶ ταπεινὸς τῇ καρδίᾳ, καὶ εὑρήσετε ἀνάπαυσιν ταῖς ψυχαῖς ὑμῶν·&nbsp;&nbsp;</span>
<span class="ver"><b>30</b></span> <span class="text">ὁ γὰρ ζυγός μου χρηστὸς καὶ τὸ φορτίον μου ἐλαφρόν ἐστιν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;12</div>
<span class="ver"><b>1</b></span> <span class="text">Ἐν ἐκείνῳ τῷ καιρῷ ἐπορεύθη ὁ Ἰησοῦς τοῖς σάββασιν διὰ τῶν σπορίμων·&nbsp;&nbsp; οἱ δὲ μαθηταὶ αὐτοῦ ἐπείνασαν καὶ ἤρξαντο τίλλειν στάχυας καὶ ἐσθίειν.&nbsp;&nbsp;</span>
<span class="ver"><b>2</b></span> <span class="text">οἱ δὲ Φαρισαῖοι ἰδόντες εἶπαν αὐτῷ·&nbsp;&nbsp; ἰδοὺ οἱ μαθηταί σου ποιοῦσιν ὃ οὐκ ἔξεστιν ποιεῖν ἐν σαββάτῳ.&nbsp;&nbsp;</span>
<span class="ver"><b>3</b></span> <span class="text">ὁ δὲ εἶπεν αὐτοῖς·&nbsp;&nbsp; οὐκ ἀνέγνωτε τί ἐποίησεν Δαυὶδ ὅτε ἐπείνασεν καὶ οἱ μετ᾽ αὐτοῦ,</span>
<span class="ver"><b>4</b></span> <span class="text">πῶς εἰσῆλθεν εἰς τὸν οἶκον τοῦ θεοῦ καὶ τοὺς ἄρτους τῆς προθέσεως ἔφαγεν, ὃ οὐκ ἐξὸν ἦν αὐτῷ φαγεῖν οὐδὲ τοῖς μετ᾽ αὐτοῦ εἰ μὴ τοῖς ἱερεῦσιν μόνοις;&nbsp;&nbsp;</span>
<span class="ver"><b>5</b></span> <span class="text">ἢ οὐκ ἀνέγνωτε ἐν τῷ νόμῳ ὅτι τοῖς σάββασιν οἱ ἱερεῖς ἐν τῷ ἱερῷ τὸ σάββατον βεβηλοῦσιν καὶ ἀναίτιοί εἰσιν;&nbsp;&nbsp;</span>
<span class="ver"><b>6</b></span> <span class="text">λέγω δὲ ὑμῖν ὅτι τοῦ ἱεροῦ μεῖζόν ἐστιν ὧδε.&nbsp;&nbsp;</span>
<span class="ver"><b>7</b></span> <span class="text">εἰ δὲ ἐγνώκειτε τί ἐστιν·&nbsp;&nbsp; ἔλεος θέλω καὶ οὐ θυσίαν, οὐκ ἂν κατεδικάσατε τοὺς ἀναιτίους.&nbsp;&nbsp;</span>
<span class="ver"><b>8</b></span> <span class="text">κύριος γάρ ἐστιν τοῦ σαββάτου ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>9</b></span> <span class="text">Καὶ μεταβὰς ἐκεῖθεν ἦλθεν εἰς τὴν συναγωγὴν αὐτῶν·&nbsp;&nbsp;</span>
<span class="ver"><b>10</b></span> <span class="text">καὶ ἰδοὺ ἄνθρωπος χεῖρα ἔχων ξηράν.&nbsp;&nbsp; καὶ ἐπηρώτησαν αὐτὸν λέγοντες·&nbsp;&nbsp; εἰ ἔξεστιν τοῖς σάββασιν θεραπεύειν;&nbsp;&nbsp; ἵνα κατηγορήσωσιν αὐτοῦ.&nbsp;&nbsp;</span>
<span class="ver"><b>11</b></span> <span class="text">ὁ δὲ εἶπεν αὐτοῖς·&nbsp;&nbsp; τίς ἔσται ἐξ ὑμῶν ἄνθρωπος ὃς ἕξει πρόβατον ἓν καὶ ἐὰν ἐμπέσῃ τοῦτο τοῖς σάββασιν εἰς βόθυνον, οὐχὶ κρατήσει αὐτὸ καὶ ἐγερεῖ;&nbsp;&nbsp;</span>
<span class="ver"><b>12</b></span> <span class="text">πόσῳ οὖν διαφέρει ἄνθρωπος προβάτου.&nbsp;&nbsp; ὥστε ἔξεστιν τοῖς σάββασιν καλῶς ποιεῖν.&nbsp;&nbsp;</span>
<span class="ver"><b>13</b></span> <span class="text">τότε λέγει τῷ ἀνθρώπῳ·&nbsp;&nbsp; ἔκτεινόν σου τὴν χεῖρα.&nbsp;&nbsp; καὶ ἐξέτεινεν καὶ ἀπεκατεστάθη ὑγιὴς ὡς ἡ ἄλλη.&nbsp;&nbsp;</span>
<span class="ver"><b>14</b></span> <span class="text">Ἐξελθόντες δὲ οἱ Φαρισαῖοι συμβούλιον ἔλαβον κατ᾽ αὐτοῦ ὅπως αὐτὸν ἀπολέσωσιν.&nbsp;&nbsp;</span>
<span class="ver"><b>15</b></span> <span class="text">Ὁ δὲ Ἰησοῦς γνοὺς ἀνεχώρησεν ἐκεῖθεν.&nbsp;&nbsp; καὶ ἠκολούθησαν αὐτῷ πολλοί, καὶ ἐθεράπευσεν αὐτοὺς πάντας</span>
<span class="ver"><b>16</b></span> <span class="text">καὶ ἐπετίμησεν αὐτοῖς ἵνα μὴ φανερὸν αὐτὸν ποιήσωσιν,</span>
<span class="ver"><b>17</b></span> <span class="text">ἵνα πληρωθῇ τὸ ῥηθὲν διὰ Ἠσαΐου τοῦ προφήτου λέγοντος·&nbsp;&nbsp;</span>
<span class="ver"><b>18</b></span> <span class="text">ἰδοὺ ὁ παῖς μου ὃν ᾑρέτισα, ὁ ἀγαπητός μου εἰς ὃν εὐδόκησεν ἡ ψυχή μου·&nbsp;&nbsp; θήσω τὸ πνεῦμά μου ἐπ᾽ αὐτόν, καὶ κρίσιν τοῖς ἔθνεσιν ἀπαγγελεῖ.&nbsp;&nbsp;</span>
<span class="ver"><b>19</b></span> <span class="text">οὐκ ἐρίσει οὐδὲ κραυγάσει, οὐδὲ ἀκούσει τις ἐν ταῖς πλατείαις τὴν φωνὴν αὐτοῦ.&nbsp;&nbsp;</span>
<span class="ver"><b>20</b></span> <span class="text">κάλαμον συντετριμμένον οὐ κατεάξει καὶ λίνον τυφόμενον οὐ σβέσει, ἕως ἂν ἐκβάλῃ εἰς νῖκος τὴν κρίσιν.&nbsp;&nbsp;</span>
<span class="ver"><b>21</b></span> <span class="text">καὶ τῷ ὀνόματι αὐτοῦ ἔθνη ἐλπιοῦσιν.&nbsp;&nbsp;</span>
<span class="ver"><b>22</b></span> <span class="text">Τότε προσηνέχθη αὐτῷ δαιμονιζόμενος τυφλὸς καὶ κωφός, καὶ ἐθεράπευσεν αὐτόν, ὥστε τὸν κωφὸν λαλεῖν καὶ βλέπειν.&nbsp;&nbsp;</span>
<span class="ver"><b>23</b></span> <span class="text">καὶ ἐξίσταντο πάντες οἱ ὄχλοι καὶ ἔλεγον·&nbsp;&nbsp; μήτι οὗτός ἐστιν ὁ υἱὸς Δαυίδ;&nbsp;&nbsp;</span>
<span class="ver"><b>24</b></span> <span class="text">οἱ δὲ Φαρισαῖοι ἀκούσαντες εἶπον·&nbsp;&nbsp; οὗτος οὐκ ἐκβάλλει τὰ δαιμόνια εἰ μὴ ἐν τῷ Βεελζεβοὺλ ἄρχοντι τῶν δαιμονίων.&nbsp;&nbsp;</span>
<span class="ver"><b>25</b></span> <span class="text">Εἰδὼς δὲ τὰς ἐνθυμήσεις αὐτῶν εἶπεν αὐτοῖς·&nbsp;&nbsp; πᾶσα βασιλεία μερισθεῖσα καθ᾽ ἑαυτῆς ἐρημοῦται καὶ πᾶσα πόλις ἢ οἰκία μερισθεῖσα καθ᾽ ἑαυτῆς οὐ σταθήσεται.&nbsp;&nbsp;</span>
<span class="ver"><b>26</b></span> <span class="text">καὶ εἰ ὁ σατανᾶς τὸν σατανᾶν ἐκβάλλει, ἐφ᾽ ἑαυτὸν ἐμερίσθη·&nbsp;&nbsp; πῶς οὖν σταθήσεται ἡ βασιλεία αὐτοῦ;&nbsp;&nbsp;</span>
<span class="ver"><b>27</b></span> <span class="text">καὶ εἰ ἐγὼ ἐν Βεελζεβοὺλ ἐκβάλλω τὰ δαιμόνια, οἱ υἱοὶ ὑμῶν ἐν τίνι ἐκβάλλουσιν;&nbsp;&nbsp; διὰ τοῦτο αὐτοὶ κριταὶ ἔσονται ὑμῶν.&nbsp;&nbsp;</span>
<span class="ver"><b>28</b></span> <span class="text">εἰ δὲ ἐν πνεύματι θεοῦ ἐγὼ ἐκβάλλω τὰ δαιμόνια, ἄρα ἔφθασεν ἐφ᾽ ὑμᾶς ἡ βασιλεία τοῦ θεοῦ.&nbsp;&nbsp;</span>
<span class="ver"><b>29</b></span> <span class="text">ἢ πῶς δύναταί τις εἰσελθεῖν εἰς τὴν οἰκίαν τοῦ ἰσχυροῦ καὶ τὰ σκεύη αὐτοῦ ἁρπάσαι, ἐὰν μὴ πρῶτον δήσῃ τὸν ἰσχυρόν;&nbsp;&nbsp; καὶ τότε τὴν οἰκίαν αὐτοῦ διαρπάσει.&nbsp;&nbsp;</span>
<span class="ver"><b>30</b></span> <span class="text">ὁ μὴ ὢν μετ᾽ ἐμοῦ κατ᾽ ἐμοῦ ἐστιν, καὶ ὁ μὴ συνάγων μετ᾽ ἐμοῦ σκορπίζει.&nbsp;&nbsp;</span>
<span class="ver"><b>31</b></span> <span class="text">Διὰ τοῦτο λέγω ὑμῖν, πᾶσα ἁμαρτία καὶ βλασφημία ἀφεθήσεται τοῖς ἀνθρώποις, ἡ δὲ τοῦ πνεύματος βλασφημία οὐκ ἀφεθήσεται.&nbsp;&nbsp;</span>
<span class="ver"><b>32</b></span> <span class="text">καὶ ὃς ἐὰν εἴπῃ λόγον κατὰ τοῦ υἱοῦ τοῦ ἀνθρώπου, ἀφεθήσεται αὐτῷ·&nbsp;&nbsp; ὃς δ᾽ ἂν εἴπῃ κατὰ τοῦ πνεύματος τοῦ ἁγίου, οὐκ ἀφεθήσεται αὐτῷ οὔτε ἐν τούτῳ τῷ αἰῶνι οὔτε ἐν τῷ μέλλοντι.&nbsp;&nbsp;</span>
<span class="ver"><b>33</b></span> <span class="text">Ἢ ποιήσατε τὸ δένδρον καλὸν καὶ τὸν καρπὸν αὐτοῦ καλόν, ἢ ποιήσατε τὸ δένδρον σαπρὸν καὶ τὸν καρπὸν αὐτοῦ σαπρόν·&nbsp;&nbsp; ἐκ γὰρ τοῦ καρποῦ τὸ δένδρον γινώσκεται.&nbsp;&nbsp;</span>
<span class="ver"><b>34</b></span> <span class="text">γεννήματα ἐχιδνῶν, πῶς δύνασθε ἀγαθὰ λαλεῖν πονηροὶ ὄντες;&nbsp;&nbsp; ἐκ γὰρ τοῦ περισσεύματος τῆς καρδίας τὸ στόμα λαλεῖ.&nbsp;&nbsp;</span>
<span class="ver"><b>35</b></span> <span class="text">ὁ ἀγαθὸς ἄνθρωπος ἐκ τοῦ ἀγαθοῦ θησαυροῦ ἐκβάλλει ἀγαθά, καὶ ὁ πονηρὸς ἄνθρωπος ἐκ τοῦ πονηροῦ θησαυροῦ ἐκβάλλει πονηρά.&nbsp;&nbsp;</span>
<span class="ver"><b>36</b></span> <span class="text">λέγω δὲ ὑμῖν ὅτι πᾶν ῥῆμα ἀργὸν ὃ λαλήσουσιν οἱ ἄνθρωποι ἀποδώσουσιν περὶ αὐτοῦ λόγον ἐν ἡμέρᾳ κρίσεως·&nbsp;&nbsp;</span>
<span class="ver"><b>37</b></span> <span class="text">ἐκ γὰρ τῶν λόγων σου δικαιωθήσῃ, καὶ ἐκ τῶν λόγων σου καταδικασθήσῃ.&nbsp;&nbsp;</span>
<span class="ver"><b>38</b></span> <span class="text">Τότε ἀπεκρίθησαν αὐτῷ τινες τῶν γραμματέων καὶ Φαρισαίων λέγοντες·&nbsp;&nbsp; διδάσκαλε, θέλομεν ἀπὸ σοῦ σημεῖον ἰδεῖν.&nbsp;&nbsp;</span>
<span class="ver"><b>39</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; γενεὰ πονηρὰ καὶ μοιχαλὶς σημεῖον ἐπιζητεῖ, καὶ σημεῖον οὐ δοθήσεται αὐτῇ εἰ μὴ τὸ σημεῖον Ἰωνᾶ τοῦ προφήτου.&nbsp;&nbsp;</span>
<span class="ver"><b>40</b></span> <span class="text">ὥσπερ γὰρ ἦν Ἰωνᾶς ἐν τῇ κοιλίᾳ τοῦ κήτους τρεῖς ἡμέρας καὶ τρεῖς νύκτας, οὕτως ἔσται ὁ υἱὸς τοῦ ἀνθρώπου ἐν τῇ καρδίᾳ τῆς γῆς τρεῖς ἡμέρας καὶ τρεῖς νύκτας.&nbsp;&nbsp;</span>
<span class="ver"><b>41</b></span> <span class="text">Ἄνδρες Νινευεῖται ἀναστήσονται ἐν τῇ κρίσει μετὰ τῆς γενεᾶς ταύτης καὶ κατακρινοῦσιν αὐτήν, ὅτι μετενόησαν εἰς τὸ κήρυγμα Ἰωνᾶ, καὶ ἰδοὺ πλεῖον Ἰωνᾶ ὧδε.&nbsp;&nbsp;</span>
<span class="ver"><b>42</b></span> <span class="text">βασίλισσα νότου ἐγερθήσεται ἐν τῇ κρίσει μετὰ τῆς γενεᾶς ταύτης καὶ κατακρινεῖ αὐτήν, ὅτι ἦλθεν ἐκ τῶν περάτων τῆς γῆς ἀκοῦσαι τὴν σοφίαν Σολομῶνος, καὶ ἰδοὺ πλεῖον Σολομῶνος ὧδε.&nbsp;&nbsp;</span>
<span class="ver"><b>43</b></span> <span class="text">Ὅταν δὲ τὸ ἀκάθαρτον πνεῦμα ἐξέλθῃ ἀπὸ τοῦ ἀνθρώπου, διέρχεται δι᾽ ἀνύδρων τόπων ζητοῦν ἀνάπαυσιν καὶ οὐχ εὑρίσκει.&nbsp;&nbsp;</span>
<span class="ver"><b>44</b></span> <span class="text">τότε λέγει·&nbsp;&nbsp; εἰς τὸν οἶκόν μου ἐπιστρέψω ὅθεν ἐξῆλθον·&nbsp;&nbsp; καὶ ἐλθὸν εὑρίσκει σχολάζοντα σεσαρωμένον καὶ κεκοσμημένον.&nbsp;&nbsp;</span>
<span class="ver"><b>45</b></span> <span class="text">τότε πορεύεται καὶ παραλαμβάνει μεθ᾽ ἑαυτοῦ ἑπτὰ ἕτερα πνεύματα πονηρότερα ἑαυτοῦ καὶ εἰσελθόντα κατοικεῖ ἐκεῖ·&nbsp;&nbsp; καὶ γίνεται τὰ ἔσχατα τοῦ ἀνθρώπου ἐκείνου χείρονα τῶν πρώτων.&nbsp;&nbsp; οὕτως ἔσται καὶ τῇ γενεᾷ ταύτῃ τῇ πονηρᾷ.&nbsp;&nbsp;</span>
<span class="ver"><b>46</b></span> <span class="text">Ἔτι αὐτοῦ λαλοῦντος τοῖς ὄχλοις ἰδοὺ ἡ μήτηρ καὶ οἱ ἀδελφοὶ αὐτοῦ εἱστήκεισαν ἔξω ζητοῦντες αὐτῷ λαλῆσαι.&nbsp;&nbsp;</span>
<span class="ver"><b>47</b></span> <span class="text">εἶπεν δέ τις αὐτῷ·&nbsp;&nbsp; ἰδοὺ ἡ μήτηρ σου καὶ οἱ ἀδελφοί σου ἔξω ἑστήκασιν ζητοῦντές σοι λαλῆσαι.&nbsp;&nbsp;</span>
<span class="ver"><b>48</b></span> <span class="text">ὁ δὲ ἀποκριθεὶς εἶπεν τῷ λέγοντι αὐτῷ·&nbsp;&nbsp; τίς ἐστιν ἡ μήτηρ μου καὶ τίνες εἰσὶν οἱ ἀδελφοί μου;&nbsp;&nbsp;</span>
<span class="ver"><b>49</b></span> <span class="text">καὶ ἐκτείνας τὴν χεῖρα αὐτοῦ ἐπὶ τοὺς μαθητὰς αὐτοῦ εἶπεν·&nbsp;&nbsp; ἰδοὺ ἡ μήτηρ μου καὶ οἱ ἀδελφοί μου.&nbsp;&nbsp;</span>
<span class="ver"><b>50</b></span> <span class="text">ὅστις γὰρ ἂν ποιήσῃ τὸ θέλημα τοῦ πατρός μου τοῦ ἐν οὐρανοῖς αὐτός μου ἀδελφὸς καὶ ἀδελφὴ καὶ μήτηρ ἐστίν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;13</div>
<span class="ver"><b>1</b></span> <span class="text">Ἐν τῇ ἡμέρᾳ ἐκείνῃ ἐξελθὼν ὁ Ἰησοῦς τῆς οἰκίας ἐκάθητο παρὰ τὴν θάλασσαν·&nbsp;&nbsp;</span>
<span class="ver"><b>2</b></span> <span class="text">καὶ συνήχθησαν πρὸς αὐτὸν ὄχλοι πολλοί, ὥστε αὐτὸν εἰς πλοῖον ἐμβάντα καθῆσθαι, καὶ πᾶς ὁ ὄχλος ἐπὶ τὸν αἰγιαλὸν εἱστήκει.&nbsp;&nbsp;</span>
<span class="ver"><b>3</b></span> <span class="text">Καὶ ἐλάλησεν αὐτοῖς πολλὰ ἐν παραβολαῖς λέγων·&nbsp;&nbsp; ἰδοὺ ἐξῆλθεν ὁ σπείρων τοῦ σπείρειν.&nbsp;&nbsp;</span>
<span class="ver"><b>4</b></span> <span class="text">καὶ ἐν τῷ σπείρειν αὐτὸν ἃ μὲν ἔπεσεν παρὰ τὴν ὁδόν, καὶ ἦλθεν τὰ πετεινὰ καὶ κατέφαγεν αὐτά.&nbsp;&nbsp;</span>
<span class="ver"><b>5</b></span> <span class="text">ἄλλα δὲ ἔπεσεν ἐπὶ τὰ πετρώδη ὅπου οὐκ εἶχεν γῆν πολλήν, καὶ εὐθέως ἐξανέτειλεν διὰ τὸ μὴ ἔχειν βάθος γῆς·&nbsp;&nbsp;</span>
<span class="ver"><b>6</b></span> <span class="text">ἡλίου δὲ ἀνατείλαντος ἐκαυματίσθη καὶ διὰ τὸ μὴ ἔχειν ῥίζαν ἐξηράνθη.&nbsp;&nbsp;</span>
<span class="ver"><b>7</b></span> <span class="text">ἄλλα δὲ ἔπεσεν ἐπὶ τὰς ἀκάνθας, καὶ ἀνέβησαν αἱ ἄκανθαι καὶ ἀπέπνιξαν αὐτά.&nbsp;&nbsp;</span>
<span class="ver"><b>8</b></span> <span class="text">ἄλλα δὲ ἔπεσεν ἐπὶ τὴν γῆν τὴν καλὴν καὶ ἐδίδου καρπόν, ὃ μὲν ἑκατόν, ὃ δὲ ἑξήκοντα, ὃ δὲ τριάκοντα.&nbsp;&nbsp;</span>
<span class="ver"><b>9</b></span> <span class="text">ὁ ἔχων ὦτα ἀκουέτω.&nbsp;&nbsp;</span>
<span class="ver"><b>10</b></span> <span class="text">Καὶ προσελθόντες οἱ μαθηταὶ εἶπαν αὐτῷ·&nbsp;&nbsp; διὰ τί ἐν παραβολαῖς λαλεῖς αὐτοῖς;&nbsp;&nbsp;</span>
<span class="ver"><b>11</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; ὅτι ὑμῖν δέδοται γνῶναι τὰ μυστήρια τῆς βασιλείας τῶν οὐρανῶν, ἐκείνοις δὲ οὐ δέδοται.&nbsp;&nbsp;</span>
<span class="ver"><b>12</b></span> <span class="text">ὅστις γὰρ ἔχει, δοθήσεται αὐτῷ καὶ περισσευθήσεται·&nbsp;&nbsp; ὅστις δὲ οὐκ ἔχει, καὶ ὃ ἔχει ἀρθήσεται ἀπ᾽ αὐτοῦ.&nbsp;&nbsp;</span>
<span class="ver"><b>13</b></span> <span class="text">διὰ τοῦτο ἐν παραβολαῖς αὐτοῖς λαλῶ, ὅτι βλέποντες οὐ βλέπουσιν καὶ ἀκούοντες οὐκ ἀκούουσιν οὐδὲ συνίουσιν,</span>
<span class="ver"><b>14</b></span> <span class="text">καὶ ἀναπληροῦται αὐτοῖς ἡ προφητεία Ἠσαΐου ἡ λέγουσα·&nbsp;&nbsp; ἀκοῇ ἀκούσετε καὶ οὐ μὴ συνῆτε, καὶ βλέποντες βλέψετε καὶ οὐ μὴ ἴδητε.&nbsp;&nbsp;</span>
<span class="ver"><b>15</b></span> <span class="text">ἐπαχύνθη γὰρ ἡ καρδία τοῦ λαοῦ τούτου, καὶ τοῖς ὠσὶν βαρέως ἤκουσαν καὶ τοὺς ὀφθαλμοὺς αὐτῶν ἐκάμμυσαν, μήποτε ἴδωσιν τοῖς ὀφθαλμοῖς καὶ τοῖς ὠσὶν ἀκούσωσιν καὶ τῇ καρδίᾳ συνῶσιν καὶ ἐπιστρέψωσιν καὶ ἰάσομαι αὐτούς.&nbsp;&nbsp;</span>
<span class="ver"><b>16</b></span> <span class="text">ὑμῶν δὲ μακάριοι οἱ ὀφθαλμοὶ ὅτι βλέπουσιν καὶ τὰ ὦτα ὑμῶν ὅτι ἀκούουσιν.&nbsp;&nbsp;</span>
<span class="ver"><b>17</b></span> <span class="text">ἀμὴν γὰρ λέγω ὑμῖν ὅτι πολλοὶ προφῆται καὶ δίκαιοι ἐπεθύμησαν ἰδεῖν ἃ βλέπετε καὶ οὐκ εἶδαν, καὶ ἀκοῦσαι ἃ ἀκούετε καὶ οὐκ ἤκουσαν.&nbsp;&nbsp;</span>
<span class="ver"><b>18</b></span> <span class="text">Ὑμεῖς οὖν ἀκούσατε τὴν παραβολὴν τοῦ σπείραντος.&nbsp;&nbsp;</span>
<span class="ver"><b>19</b></span> <span class="text">παντὸς ἀκούοντος τὸν λόγον τῆς βασιλείας καὶ μὴ συνιέντος ἔρχεται ὁ πονηρὸς καὶ ἁρπάζει τὸ ἐσπαρμένον ἐν τῇ καρδίᾳ αὐτοῦ, οὗτός ἐστιν ὁ παρὰ τὴν ὁδὸν σπαρείς.&nbsp;&nbsp;</span>
<span class="ver"><b>20</b></span> <span class="text">ὁ δὲ ἐπὶ τὰ πετρώδη σπαρείς, οὗτός ἐστιν ὁ τὸν λόγον ἀκούων καὶ εὐθὺς μετὰ χαρᾶς λαμβάνων αὐτόν,</span>
<span class="ver"><b>21</b></span> <span class="text">οὐκ ἔχει δὲ ῥίζαν ἐν ἑαυτῷ ἀλλὰ πρόσκαιρός ἐστιν, γενομένης δὲ θλίψεως ἢ διωγμοῦ διὰ τὸν λόγον εὐθὺς σκανδαλίζεται.&nbsp;&nbsp;</span>
<span class="ver"><b>22</b></span> <span class="text">ὁ δὲ εἰς τὰς ἀκάνθας σπαρείς, οὗτός ἐστιν ὁ τὸν λόγον ἀκούων, καὶ ἡ μέριμνα τοῦ αἰῶνος τούτου καὶ ἡ ἀπάτη τοῦ πλούτου συνπνίγει τὸν λόγον καὶ ἄκαρπος γίνεται.&nbsp;&nbsp;</span>
<span class="ver"><b>23</b></span> <span class="text">ὁ δὲ ἐπὶ τὴν καλὴν γῆν σπαρείς, οὗτός ἐστιν ὁ τὸν λόγον ἀκούων καὶ συνιείς, ὃς δὴ καρποφορεῖ καὶ ποιεῖ ὃ μὲν ἑκατόν, ὃ δὲ ἑξήκοντα, ὃ δὲ τριάκοντα.&nbsp;&nbsp;</span>
<span class="ver"><b>24</b></span> <span class="text">Ἄλλην παραβολὴν παρέθηκεν αὐτοῖς λέγων·&nbsp;&nbsp; ὡμοιώθη ἡ βασιλεία τῶν οὐρανῶν ἀνθρώπῳ σπείραντι καλὸν σπέρμα ἐν τῷ ἀγρῷ αὐτοῦ.&nbsp;&nbsp;</span>
<span class="ver"><b>25</b></span> <span class="text">ἐν δὲ τῷ καθεύδειν τοὺς ἀνθρώπους ἦλθεν αὐτοῦ ὁ ἐχθρὸς καὶ ἐπέσπειρεν ζιζάνια ἀνὰ μέσον τοῦ σίτου καὶ ἀπῆλθεν.&nbsp;&nbsp;</span>
<span class="ver"><b>26</b></span> <span class="text">ὅτε δὲ ἐβλάστησεν ὁ χόρτος καὶ καρπὸν ἐποίησεν, τότε ἐφάνη καὶ τὰ ζιζάνια.&nbsp;&nbsp;</span>
<span class="ver"><b>27</b></span> <span class="text">προσελθόντες δὲ οἱ δοῦλοι τοῦ οἰκοδεσπότου εἶπον αὐτῷ·&nbsp;&nbsp; κύριε, οὐχὶ καλὸν σπέρμα ἔσπειρας ἐν τῷ σῷ ἀγρῷ;&nbsp;&nbsp; πόθεν οὖν ἔχει ζιζάνια;&nbsp;&nbsp;</span>
<span class="ver"><b>28</b></span> <span class="text">ὁ δὲ ἔφη αὐτοῖς·&nbsp;&nbsp; ἐχθρὸς ἄνθρωπος τοῦτο ἐποίησεν.&nbsp;&nbsp; οἱ δὲ δοῦλοι λέγουσιν αὐτῷ·&nbsp;&nbsp; θέλεις οὖν ἀπελθόντες συλλέξωμεν αὐτά;&nbsp;&nbsp;</span>
<span class="ver"><b>29</b></span> <span class="text">ὁ δέ φησιν·&nbsp;&nbsp; οὔ, μήποτε συλλέγοντες τὰ ζιζάνια ἐκριζώσητε ἅμα αὐτοῖς τὸν σῖτον.&nbsp;&nbsp;</span>
<span class="ver"><b>30</b></span> <span class="text">ἄφετε συναυξάνεσθαι ἀμφότερα ἕως τοῦ θερισμοῦ, καὶ ἐν καιρῷ τοῦ θερισμοῦ ἐρῶ τοῖς θερισταῖς·&nbsp;&nbsp; συλλέξατε πρῶτον τὰ ζιζάνια καὶ δήσατε αὐτὰ εἰς δέσμας πρὸς τὸ κατακαῦσαι αὐτά, τὸν δὲ σῖτον συναγάγετε εἰς τὴν ἀποθήκην μου.&nbsp;&nbsp;</span>
<span class="ver"><b>31</b></span> <span class="text">Ἄλλην παραβολὴν παρέθηκεν αὐτοῖς λέγων·&nbsp;&nbsp; ὁμοία ἐστὶν ἡ βασιλεία τῶν οὐρανῶν κόκκῳ σινάπεως, ὃν λαβὼν ἄνθρωπος ἔσπειρεν ἐν τῷ ἀγρῷ αὐτοῦ·&nbsp;&nbsp;</span>
<span class="ver"><b>32</b></span> <span class="text">ὃ μικρότερον μέν ἐστιν πάντων τῶν σπερμάτων, ὅταν δὲ αὐξηθῇ μεῖζον τῶν λαχάνων ἐστὶν καὶ γίνεται δένδρον, ὥστε ἐλθεῖν τὰ πετεινὰ τοῦ οὐρανοῦ καὶ κατασκηνοῦν ἐν τοῖς κλάδοις αὐτοῦ.&nbsp;&nbsp;</span>
<span class="ver"><b>33</b></span> <span class="text">Ἄλλην παραβολὴν ἐλάλησεν αὐτοῖς·&nbsp;&nbsp; ὁμοία ἐστὶν ἡ βασιλεία τῶν οὐρανῶν ζύμῃ, ἣν λαβοῦσα γυνὴ ἐνέκρυψεν εἰς ἀλεύρου σάτα τρία ἕως οὗ ἐζυμώθη ὅλον.&nbsp;&nbsp;</span>
<span class="ver"><b>34</b></span> <span class="text">ταῦτα πάντα ἐλάλησεν ὁ Ἰησοῦς ἐν παραβολαῖς τοῖς ὄχλοις καὶ χωρὶς παραβολῆς οὐδὲν ἐλάλει αὐτοῖς,</span>
<span class="ver"><b>35</b></span> <span class="text">ὅπως πληρωθῇ τὸ ῥηθὲν διὰ τοῦ προφήτου λέγοντος·&nbsp;&nbsp; ἀνοίξω ἐν παραβολαῖς τὸ στόμα μου, ἐρεύξομαι κεκρυμμένα ἀπὸ καταβολῆς κόσμου.&nbsp;&nbsp;</span>
<span class="ver"><b>36</b></span> <span class="text">Τότε ἀφεὶς τοὺς ὄχλους ἦλθεν εἰς τὴν οἰκίαν.&nbsp;&nbsp; καὶ προσῆλθον αὐτῷ οἱ μαθηταὶ αὐτοῦ λέγοντες·&nbsp;&nbsp; διασάφησον ἡμῖν τὴν παραβολὴν τῶν ζιζανίων τοῦ ἀγροῦ.&nbsp;&nbsp;</span>
<span class="ver"><b>37</b></span> <span class="text">ὁ δὲ ἀποκριθεὶς εἶπεν·&nbsp;&nbsp; ὁ σπείρων τὸ καλὸν σπέρμα ἐστὶν ὁ υἱὸς τοῦ ἀνθρώπου,</span>
<span class="ver"><b>38</b></span> <span class="text">ὁ δὲ ἀγρός ἐστιν ὁ κόσμος, τὸ δὲ καλὸν σπέρμα οὗτοί εἰσιν οἱ υἱοὶ τῆς βασιλείας·&nbsp;&nbsp; τὰ δὲ ζιζάνιά εἰσιν οἱ υἱοὶ τοῦ πονηροῦ,</span>
<span class="ver"><b>39</b></span> <span class="text">ὁ δὲ ἐχθρὸς ὁ σπείρας αὐτά ἐστιν ὁ διάβολος, ὁ δὲ θερισμὸς συντέλεια αἰῶνός ἐστιν, οἱ δὲ θερισταὶ ἄγγελοί εἰσιν.&nbsp;&nbsp;</span>
<span class="ver"><b>40</b></span> <span class="text">ὥσπερ οὖν συλλέγεται τὰ ζιζάνια καὶ πυρὶ κατακαίεται, οὕτως ἔσται ἐν τῇ συντελείᾳ τοῦ αἰῶνος·&nbsp;&nbsp;</span>
<span class="ver"><b>41</b></span> <span class="text">ἀποστελεῖ ὁ υἱὸς τοῦ ἀνθρώπου τοὺς ἀγγέλους αὐτοῦ, καὶ συλλέξουσιν ἐκ τῆς βασιλείας αὐτοῦ πάντα τὰ σκάνδαλα καὶ τοὺς ποιοῦντας τὴν ἀνομίαν</span>
<span class="ver"><b>42</b></span> <span class="text">καὶ βαλοῦσιν αὐτοὺς εἰς τὴν κάμινον τοῦ πυρός·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>43</b></span> <span class="text">τότε οἱ δίκαιοι ἐκλάμψουσιν ὡς ὁ ἥλιος ἐν τῇ βασιλείᾳ τοῦ πατρὸς αὐτῶν.&nbsp;&nbsp; ὁ ἔχων ὦτα ἀκουέτω.&nbsp;&nbsp;</span>
<span class="ver"><b>44</b></span> <span class="text">Ὁμοία ἐστὶν ἡ βασιλεία τῶν οὐρανῶν θησαυρῷ κεκρυμμένῳ ἐν τῷ ἀγρῷ, ὃν εὑρὼν ἄνθρωπος ἔκρυψεν, καὶ ἀπὸ τῆς χαρᾶς αὐτοῦ ὑπάγει καὶ πωλεῖ πάντα ὅσα ἔχει καὶ ἀγοράζει τὸν ἀγρὸν ἐκεῖνον.&nbsp;&nbsp;</span>
<span class="ver"><b>45</b></span> <span class="text">Πάλιν ὁμοία ἐστὶν ἡ βασιλεία τῶν οὐρανῶν ἀνθρώπῳ ἐμπόρῳ ζητοῦντι καλοὺς μαργαρίτας·&nbsp;&nbsp;</span>
<span class="ver"><b>46</b></span> <span class="text">εὑρὼν δὲ ἕνα πολύτιμον μαργαρίτην ἀπελθὼν πέπρακεν πάντα ὅσα εἶχεν καὶ ἠγόρασεν αὐτόν.&nbsp;&nbsp;</span>
<span class="ver"><b>47</b></span> <span class="text">Πάλιν ὁμοία ἐστὶν ἡ βασιλεία τῶν οὐρανῶν σαγήνῃ βληθείσῃ εἰς τὴν θάλασσαν καὶ ἐκ παντὸς γένους συναγαγούσῃ·&nbsp;&nbsp;</span>
<span class="ver"><b>48</b></span> <span class="text">ἣν ὅτε ἐπληρώθη ἀναβιβάσαντες ἐπὶ τὸν αἰγιαλὸν καὶ καθίσαντες συνέλεξαν τὰ καλὰ εἰς ἄγγη, τὰ δὲ σαπρὰ ἔξω ἔβαλον.&nbsp;&nbsp;</span>
<span class="ver"><b>49</b></span> <span class="text">οὕτως ἔσται ἐν τῇ συντελείᾳ τοῦ αἰῶνος·&nbsp;&nbsp; ἐξελεύσονται οἱ ἄγγελοι καὶ ἀφοριοῦσιν τοὺς πονηροὺς ἐκ μέσου τῶν δικαίων</span>
<span class="ver"><b>50</b></span> <span class="text">καὶ βαλοῦσιν αὐτοὺς εἰς τὴν κάμινον τοῦ πυρός·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>51</b></span> <span class="text">Συνήκατε ταῦτα πάντα;&nbsp;&nbsp; λέγουσιν αὐτῷ·&nbsp;&nbsp; ναί.&nbsp;&nbsp;</span>
<span class="ver"><b>52</b></span> <span class="text">ὁ δὲ εἶπεν αὐτοῖς·&nbsp;&nbsp; διὰ τοῦτο πᾶς γραμματεὺς μαθητευθεὶς τῇ βασιλείᾳ τῶν οὐρανῶν ὅμοιός ἐστιν ἀνθρώπῳ οἰκοδεσπότῃ, ὅστις ἐκβάλλει ἐκ τοῦ θησαυροῦ αὐτοῦ καινὰ καὶ παλαιά.&nbsp;&nbsp;</span>
<span class="ver"><b>53</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς τὰς παραβολὰς ταύτας, μετῆρεν ἐκεῖθεν.&nbsp;&nbsp;</span>
<span class="ver"><b>54</b></span> <span class="text">καὶ ἐλθὼν εἰς τὴν πατρίδα αὐτοῦ ἐδίδασκεν αὐτοὺς ἐν τῇ συναγωγῇ αὐτῶν, ὥστε ἐκπλήσσεσθαι αὐτοὺς καὶ λέγειν·&nbsp;&nbsp; πόθεν τούτῳ ἡ σοφία αὕτη καὶ αἱ δυνάμεις;&nbsp;&nbsp;</span>
<span class="ver"><b>55</b></span> <span class="text">οὐχ οὗτός ἐστιν ὁ τοῦ τέκτονος υἱός;&nbsp;&nbsp; οὐχ ἡ μήτηρ αὐτοῦ λέγεται Μαριὰμ καὶ οἱ ἀδελφοὶ αὐτοῦ Ἰάκωβος καὶ Ἰωσὴφ καὶ Σίμων καὶ Ἰούδας;&nbsp;&nbsp;</span>
<span class="ver"><b>56</b></span> <span class="text">καὶ αἱ ἀδελφαὶ αὐτοῦ οὐχὶ πᾶσαι πρὸς ἡμᾶς εἰσιν;&nbsp;&nbsp; πόθεν οὖν τούτῳ ταῦτα πάντα;&nbsp;&nbsp;</span>
<span class="ver"><b>57</b></span> <span class="text">καὶ ἐσκανδαλίζοντο ἐν αὐτῷ.&nbsp;&nbsp; ὁ δὲ Ἰησοῦς εἶπεν αὐτοῖς·&nbsp;&nbsp; οὐκ ἔστιν προφήτης ἄτιμος εἰ μὴ ἐν τῇ πατρίδι καὶ ἐν τῇ οἰκίᾳ αὐτοῦ.&nbsp;&nbsp;</span>
<span class="ver"><b>58</b></span> <span class="text">καὶ οὐκ ἐποίησεν ἐκεῖ δυνάμεις πολλὰς διὰ τὴν ἀπιστίαν αὐτῶν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;14</div>
<span class="ver"><b>1</b></span> <span class="text">Ἐν ἐκείνῳ τῷ καιρῷ ἤκουσεν Ἡρῴδης ὁ τετράρχης τὴν ἀκοὴν Ἰησοῦ,</span>
<span class="ver"><b>2</b></span> <span class="text">καὶ εἶπεν τοῖς παισὶν αὐτοῦ·&nbsp;&nbsp; οὗτός ἐστιν Ἰωάννης ὁ βαπτιστής·&nbsp;&nbsp; αὐτὸς ἠγέρθη ἀπὸ τῶν νεκρῶν καὶ διὰ τοῦτο αἱ δυνάμεις ἐνεργοῦσιν ἐν αὐτῷ.&nbsp;&nbsp;</span>
<span class="ver"><b>3</b></span> <span class="text">Ὁ γὰρ Ἡρῴδης κρατήσας τὸν Ἰωάννην ἔδησεν αὐτὸν καὶ ἐν φυλακῇ ἀπέθετο διὰ Ἡρῳδιάδα τὴν γυναῖκα Φιλίππου τοῦ ἀδελφοῦ αὐτοῦ·&nbsp;&nbsp;</span>
<span class="ver"><b>4</b></span> <span class="text">ἔλεγεν γὰρ ὁ Ἰωάννης αὐτῷ·&nbsp;&nbsp; οὐκ ἔξεστίν σοι ἔχειν αὐτήν.&nbsp;&nbsp;</span>
<span class="ver"><b>5</b></span> <span class="text">καὶ θέλων αὐτὸν ἀποκτεῖναι ἐφοβήθη τὸν ὄχλον, ὅτι ὡς προφήτην αὐτὸν εἶχον.&nbsp;&nbsp;</span>
<span class="ver"><b>6</b></span> <span class="text">Γενεσίοις δὲ γενομένοις τοῦ Ἡρῴδου ὠρχήσατο ἡ θυγάτηρ τῆς Ἡρῳδιάδος ἐν τῷ μέσῳ καὶ ἤρεσεν τῷ Ἡρῴδῃ,</span>
<span class="ver"><b>7</b></span> <span class="text">ὅθεν μεθ᾽ ὅρκου ὡμολόγησεν αὐτῇ δοῦναι ὃ ἐὰν αἰτήσηται.&nbsp;&nbsp;</span>
<span class="ver"><b>8</b></span> <span class="text">ἡ δὲ προβιβασθεῖσα ὑπὸ τῆς μητρὸς αὐτῆς·&nbsp;&nbsp; δός μοι, φησίν, ὧδε ἐπὶ πίνακι τὴν κεφαλὴν Ἰωάννου τοῦ βαπτιστοῦ.&nbsp;&nbsp;</span>
<span class="ver"><b>9</b></span> <span class="text">καὶ λυπηθεὶς ὁ βασιλεὺς διὰ τοὺς ὅρκους καὶ τοὺς συνανακειμένους ἐκέλευσεν δοθῆναι,</span>
<span class="ver"><b>10</b></span> <span class="text">καὶ πέμψας ἀπεκεφάλισεν τὸν Ἰωάννην ἐν τῇ φυλακῇ.&nbsp;&nbsp;</span>
<span class="ver"><b>11</b></span> <span class="text">καὶ ἠνέχθη ἡ κεφαλὴ αὐτοῦ ἐπὶ πίνακι καὶ ἐδόθη τῷ κορασίῳ, καὶ ἤνεγκεν τῇ μητρὶ αὐτῆς.&nbsp;&nbsp;</span>
<span class="ver"><b>12</b></span> <span class="text">καὶ προσελθόντες οἱ μαθηταὶ αὐτοῦ ἦραν τὸ πτῶμα καὶ ἔθαψαν αὐτὸν καὶ ἐλθόντες ἀπήγγειλαν τῷ Ἰησοῦ.&nbsp;&nbsp;</span>
<span class="ver"><b>13</b></span> <span class="text">Ἀκούσας δὲ ὁ Ἰησοῦς ἀνεχώρησεν ἐκεῖθεν ἐν πλοίῳ εἰς ἔρημον τόπον κατ᾽ ἰδίαν·&nbsp;&nbsp; καὶ ἀκούσαντες οἱ ὄχλοι ἠκολούθησαν αὐτῷ πεζῇ ἀπὸ τῶν πόλεων.&nbsp;&nbsp;</span>
<span class="ver"><b>14</b></span> <span class="text">Καὶ ἐξελθὼν εἶδεν πολὺν ὄχλον καὶ ἐσπλαγχνίσθη ἐπ᾽ αὐτοῖς καὶ ἐθεράπευσεν τοὺς ἀρρώστους αὐτῶν.&nbsp;&nbsp;</span>
<span class="ver"><b>15</b></span> <span class="text">Ὀψίας δὲ γενομένης προσῆλθον αὐτῷ οἱ μαθηταὶ λέγοντες·&nbsp;&nbsp; ἔρημός ἐστιν ὁ τόπος καὶ ἡ ὥρα ἤδη παρῆλθεν·&nbsp;&nbsp; ἀπόλυσον τοὺς ὄχλους, ἵνα ἀπελθόντες εἰς τὰς κώμας ἀγοράσωσιν ἑαυτοῖς βρώματα.&nbsp;&nbsp;</span>
<span class="ver"><b>16</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; οὐ χρείαν ἔχουσιν ἀπελθεῖν, δότε αὐτοῖς ὑμεῖς φαγεῖν.&nbsp;&nbsp;</span>
<span class="ver"><b>17</b></span> <span class="text">οἱ δὲ λέγουσιν αὐτῷ·&nbsp;&nbsp; οὐκ ἔχομεν ὧδε εἰ μὴ πέντε ἄρτους καὶ δύο ἰχθύας.&nbsp;&nbsp;</span>
<span class="ver"><b>18</b></span> <span class="text">ὁ δὲ εἶπεν·&nbsp;&nbsp; φέρετέ μοι ὧδε αὐτούς.&nbsp;&nbsp;</span>
<span class="ver"><b>19</b></span> <span class="text">καὶ κελεύσας τοὺς ὄχλους ἀνακλιθῆναι ἐπὶ τοῦ χόρτου, λαβὼν τοὺς πέντε ἄρτους καὶ τοὺς δύο ἰχθύας, ἀναβλέψας εἰς τὸν οὐρανὸν εὐλόγησεν καὶ κλάσας ἔδωκεν τοῖς μαθηταῖς τοὺς ἄρτους, οἱ δὲ μαθηταὶ τοῖς ὄχλοις.&nbsp;&nbsp;</span>
<span class="ver"><b>20</b></span> <span class="text">καὶ ἔφαγον πάντες καὶ ἐχορτάσθησαν, καὶ ἦραν τὸ περισσεῦον τῶν κλασμάτων δώδεκα κοφίνους πλήρεις.&nbsp;&nbsp;</span>
<span class="ver"><b>21</b></span> <span class="text">οἱ δὲ ἐσθίοντες ἦσαν ἄνδρες ὡσεὶ πεντακισχίλιοι χωρὶς γυναικῶν καὶ παιδίων.&nbsp;&nbsp;</span>
<span class="ver"><b>22</b></span> <span class="text">Καὶ εὐθέως ἠνάγκασεν τοὺς μαθητὰς ἐμβῆναι εἰς τὸ πλοῖον καὶ προάγειν αὐτὸν εἰς τὸ πέραν, ἕως οὗ ἀπολύσῃ τοὺς ὄχλους.&nbsp;&nbsp;</span>
<span class="ver"><b>23</b></span> <span class="text">καὶ ἀπολύσας τοὺς ὄχλους ἀνέβη εἰς τὸ ὄρος κατ᾽ ἰδίαν προσεύξασθαι.&nbsp;&nbsp; ὀψίας δὲ γενομένης μόνος ἦν ἐκεῖ.&nbsp;&nbsp;</span>
<span class="ver"><b>24</b></span> <span class="text">Τὸ δὲ πλοῖον ἤδη μέσον τῆς θαλάσσης ἦν, βασανιζόμενον ὑπὸ τῶν κυμάτων, ἦν γὰρ ἐναντίος ὁ ἄνεμος.&nbsp;&nbsp;</span>
<span class="ver"><b>25</b></span> <span class="text">τετάρτῃ δὲ φυλακῇ τῆς νυκτὸς ἦλθεν πρὸς αὐτοὺς περιπατῶν ἐπὶ τὴν θάλασσαν.&nbsp;&nbsp;</span>
<span class="ver"><b>26</b></span> <span class="text">οἱ δὲ μαθηταὶ ἰδόντες αὐτὸν ἐπὶ τῆς θαλάσσης περιπατοῦντα ἐταράχθησαν λέγοντες ὅτι φάντασμά ἐστιν, καὶ ἀπὸ τοῦ φόβου ἔκραξαν.&nbsp;&nbsp;</span>
<span class="ver"><b>27</b></span> <span class="text">εὐθὺς δὲ ἐλάλησεν ὁ Ἰησοῦς αὐτοῖς λέγων·&nbsp;&nbsp; θαρσεῖτε, ἐγώ εἰμι·&nbsp;&nbsp; μὴ φοβεῖσθε.&nbsp;&nbsp;</span>
<span class="ver"><b>28</b></span> <span class="text">Ἀποκριθεὶς δὲ αὐτῷ ὁ Πέτρος εἶπεν·&nbsp;&nbsp; κύριε, εἰ σὺ εἶ, κέλευσόν με ἐλθεῖν πρός σε ἐπὶ τὰ ὕδατα.&nbsp;&nbsp;</span>
<span class="ver"><b>29</b></span> <span class="text">ὁ δὲ εἶπεν·&nbsp;&nbsp; ἐλθέ.&nbsp;&nbsp; καὶ καταβὰς ἀπὸ τοῦ πλοίου Πέτρος περιεπάτησεν ἐπὶ τὰ ὕδατα καὶ ἦλθεν πρὸς τὸν Ἰησοῦν.&nbsp;&nbsp;</span>
<span class="ver"><b>30</b></span> <span class="text">βλέπων δὲ τὸν ἄνεμον ἰσχυρὸν ἐφοβήθη, καὶ ἀρξάμενος καταποντίζεσθαι ἔκραξεν λέγων·&nbsp;&nbsp; κύριε, σῶσόν με.&nbsp;&nbsp;</span>
<span class="ver"><b>31</b></span> <span class="text">εὐθέως δὲ ὁ Ἰησοῦς ἐκτείνας τὴν χεῖρα ἐπελάβετο αὐτοῦ καὶ λέγει αὐτῷ·&nbsp;&nbsp; ὀλιγόπιστε, εἰς τί ἐδίστασας;&nbsp;&nbsp;</span>
<span class="ver"><b>32</b></span> <span class="text">καὶ ἀναβάντων αὐτῶν εἰς τὸ πλοῖον ἐκόπασεν ὁ ἄνεμος.&nbsp;&nbsp;</span>
<span class="ver"><b>33</b></span> <span class="text">οἱ δὲ ἐν τῷ πλοίῳ προσεκύνησαν αὐτῷ λέγοντες·&nbsp;&nbsp; ἀληθῶς θεοῦ υἱὸς εἶ.&nbsp;&nbsp;</span>
<span class="ver"><b>34</b></span> <span class="text">Καὶ διαπεράσαντες ἦλθον ἐπὶ τὴν γῆν εἰς Γεννησαρέτ.&nbsp;&nbsp;</span>
<span class="ver"><b>35</b></span> <span class="text">καὶ ἐπιγνόντες αὐτὸν οἱ ἄνδρες τοῦ τόπου ἐκείνου ἀπέστειλαν εἰς ὅλην τὴν περίχωρον ἐκείνην καὶ προσήνεγκαν αὐτῷ πάντας τοὺς κακῶς ἔχοντας</span>
<span class="ver"><b>36</b></span> <span class="text">καὶ παρεκάλουν αὐτὸν ἵνα μόνον ἅψωνται τοῦ κρασπέδου τοῦ ἱματίου αὐτοῦ·&nbsp;&nbsp; καὶ ὅσοι ἥψαντο διεσώθησαν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;15</div>
<span class="ver"><b>1</b></span> <span class="text">Τότε προσέρχονται τῷ Ἰησοῦ ἀπὸ Ἱεροσολύμων Φαρισαῖοι καὶ γραμματεῖς λέγοντες·&nbsp;&nbsp;</span>
<span class="ver"><b>2</b></span> <span class="text">διὰ τί οἱ μαθηταί σου παραβαίνουσιν τὴν παράδοσιν τῶν πρεσβυτέρων;&nbsp;&nbsp; οὐ γὰρ νίπτονται τὰς χεῖρας ὅταν ἄρτον ἐσθίωσιν.&nbsp;&nbsp;</span>
<span class="ver"><b>3</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; διὰ τί καὶ ὑμεῖς παραβαίνετε τὴν ἐντολὴν τοῦ θεοῦ διὰ τὴν παράδοσιν ὑμῶν;&nbsp;&nbsp;</span>
<span class="ver"><b>4</b></span> <span class="text">ὁ γὰρ θεὸς εἶπεν·&nbsp;&nbsp; τίμα τὸν πατέρα καὶ τὴν μητέρα, καί·&nbsp;&nbsp; ὁ κακολογῶν πατέρα ἢ μητέρα θανάτῳ τελευτάτω.&nbsp;&nbsp;</span>
<span class="ver"><b>5</b></span> <span class="text">ὑμεῖς δὲ λέγετε·&nbsp;&nbsp; ὃς ἂν εἴπῃ τῷ πατρὶ ἢ τῇ μητρί·&nbsp;&nbsp; δῶρον ὃ ἐὰν ἐξ ἐμοῦ ὠφεληθῇς,</span>
<span class="ver"><b>6</b></span> <span class="text">οὐ μὴ τιμήσει τὸν πατέρα αὐτοῦ·&nbsp;&nbsp; καὶ ἠκυρώσατε τὸν λόγον τοῦ θεοῦ διὰ τὴν παράδοσιν ὑμῶν.&nbsp;&nbsp;</span>
<span class="ver"><b>7</b></span> <span class="text">ὑποκριταί, καλῶς ἐπροφήτευσεν περὶ ὑμῶν Ἠσαΐας λέγων·&nbsp;&nbsp;</span>
<span class="ver"><b>8</b></span> <span class="text">ὁ λαὸς οὗτος τοῖς χείλεσίν με τιμᾷ, ἡ δὲ καρδία αὐτῶν πόρρω ἀπέχει ἀπ᾽ ἐμοῦ·&nbsp;&nbsp;</span>
<span class="ver"><b>9</b></span> <span class="text">μάτην δὲ σέβονταί με διδάσκοντες διδασκαλίας ἐντάλματα ἀνθρώπων.&nbsp;&nbsp;</span>
<span class="ver"><b>10</b></span> <span class="text">καὶ προσκαλεσάμενος τὸν ὄχλον εἶπεν αὐτοῖς·&nbsp;&nbsp; ἀκούετε καὶ συνίετε·&nbsp;&nbsp;</span>
<span class="ver"><b>11</b></span> <span class="text">οὐ τὸ εἰσερχόμενον εἰς τὸ στόμα κοινοῖ τὸν ἄνθρωπον, ἀλλὰ τὸ ἐκπορευόμενον ἐκ τοῦ στόματος τοῦτο κοινοῖ τὸν ἄνθρωπον.&nbsp;&nbsp;</span>
<span class="ver"><b>12</b></span> <span class="text">Τότε προσελθόντες οἱ μαθηταὶ λέγουσιν αὐτῷ·&nbsp;&nbsp; οἶδας ὅτι οἱ Φαρισαῖοι ἀκούσαντες τὸν λόγον ἐσκανδαλίσθησαν;&nbsp;&nbsp;</span>
<span class="ver"><b>13</b></span> <span class="text">ὁ δὲ ἀποκριθεὶς εἶπεν·&nbsp;&nbsp; πᾶσα φυτεία ἣν οὐκ ἐφύτευσεν ὁ πατήρ μου ὁ οὐράνιος ἐκριζωθήσεται.&nbsp;&nbsp;</span>
<span class="ver"><b>14</b></span> <span class="text">ἄφετε αὐτούς·&nbsp;&nbsp; ὁδηγοί εἰσιν τυφλοί·&nbsp;&nbsp; τυφλὸς δὲ τυφλὸν ἐὰν ὁδηγῇ, ἀμφότεροι εἰς βόθυνον πεσοῦνται.&nbsp;&nbsp;</span>
<span class="ver"><b>15</b></span> <span class="text">Ἀποκριθεὶς δὲ ὁ Πέτρος εἶπεν αὐτῷ·&nbsp;&nbsp; φράσον ἡμῖν τὴν παραβολὴν.&nbsp;&nbsp;</span>
<span class="ver"><b>16</b></span> <span class="text">ὁ δὲ εἶπεν·&nbsp;&nbsp; ἀκμὴν καὶ ὑμεῖς ἀσύνετοί ἐστε;&nbsp;&nbsp;</span>
<span class="ver"><b>17</b></span> <span class="text">οὔπω νοεῖτε ὅτι πᾶν τὸ εἰσπορευόμενον εἰς τὸ στόμα εἰς τὴν κοιλίαν χωρεῖ καὶ εἰς ἀφεδρῶνα ἐκβάλλεται;&nbsp;&nbsp;</span>
<span class="ver"><b>18</b></span> <span class="text">τὰ δὲ ἐκπορευόμενα ἐκ τοῦ στόματος ἐκ τῆς καρδίας ἐξέρχεται, κἀκεῖνα κοινοῖ τὸν ἄνθρωπον.&nbsp;&nbsp;</span>
<span class="ver"><b>19</b></span> <span class="text">ἐκ γὰρ τῆς καρδίας ἐξέρχονται διαλογισμοὶ πονηροί, φόνοι, μοιχεῖαι, πορνεῖαι, κλοπαί, ψευδομαρτυρίαι, βλασφημίαι.&nbsp;&nbsp;</span>
<span class="ver"><b>20</b></span> <span class="text">ταῦτά ἐστιν τὰ κοινοῦντα τὸν ἄνθρωπον, τὸ δὲ ἀνίπτοις χερσὶν φαγεῖν οὐ κοινοῖ τὸν ἄνθρωπον.&nbsp;&nbsp;</span>
<span class="ver"><b>21</b></span> <span class="text">Καὶ ἐξελθὼν ἐκεῖθεν ὁ Ἰησοῦς ἀνεχώρησεν εἰς τὰ μέρη Τύρου καὶ Σιδῶνος.&nbsp;&nbsp;</span>
<span class="ver"><b>22</b></span> <span class="text">καὶ ἰδοὺ γυνὴ Χαναναία ἀπὸ τῶν ὁρίων ἐκείνων ἐξελθοῦσα ἔκραζεν λέγουσα·&nbsp;&nbsp; ἐλέησόν με, κύριε υἱὸς Δαυίδ·&nbsp;&nbsp; ἡ θυγάτηρ μου κακῶς δαιμονίζεται.&nbsp;&nbsp;</span>
<span class="ver"><b>23</b></span> <span class="text">ὁ δὲ οὐκ ἀπεκρίθη αὐτῇ λόγον.&nbsp;&nbsp; καὶ προσελθόντες οἱ μαθηταὶ αὐτοῦ ἠρώτουν αὐτὸν λέγοντες·&nbsp;&nbsp; ἀπόλυσον αὐτήν, ὅτι κράζει ὄπισθεν ἡμῶν.&nbsp;&nbsp;</span>
<span class="ver"><b>24</b></span> <span class="text">ὁ δὲ ἀποκριθεὶς εἶπεν·&nbsp;&nbsp; οὐκ ἀπεστάλην εἰ μὴ εἰς τὰ πρόβατα τὰ ἀπολωλότα οἴκου Ἰσραήλ.&nbsp;&nbsp;</span>
<span class="ver"><b>25</b></span> <span class="text">ἡ δὲ ἐλθοῦσα προσεκύνει αὐτῷ λέγουσα·&nbsp;&nbsp; κύριε, βοήθει μοι.&nbsp;&nbsp;</span>
<span class="ver"><b>26</b></span> <span class="text">ὁ δὲ ἀποκριθεὶς εἶπεν·&nbsp;&nbsp; οὐκ ἔστιν καλὸν λαβεῖν τὸν ἄρτον τῶν τέκνων καὶ βαλεῖν τοῖς κυναρίοις.&nbsp;&nbsp;</span>
<span class="ver"><b>27</b></span> <span class="text">ἡ δὲ εἶπεν·&nbsp;&nbsp; ναὶ κύριε, καὶ γὰρ τὰ κυνάρια ἐσθίει ἀπὸ τῶν ψιχίων τῶν πιπτόντων ἀπὸ τῆς τραπέζης τῶν κυρίων αὐτῶν.&nbsp;&nbsp;</span>
<span class="ver"><b>28</b></span> <span class="text">τότε ἀποκριθεὶς ὁ Ἰησοῦς εἶπεν αὐτῇ·&nbsp;&nbsp; ὦ γύναι, μεγάλη σου ἡ πίστις·&nbsp;&nbsp; γενηθήτω σοι ὡς θέλεις.&nbsp;&nbsp; καὶ ἰάθη ἡ θυγάτηρ αὐτῆς ἀπὸ τῆς ὥρας ἐκείνης.&nbsp;&nbsp;</span>
<span class="ver"><b>29</b></span> <span class="text">Καὶ μεταβὰς ἐκεῖθεν ὁ Ἰησοῦς ἦλθεν παρὰ τὴν θάλασσαν τῆς Γαλιλαίας, καὶ ἀναβὰς εἰς τὸ ὄρος ἐκάθητο ἐκεῖ.&nbsp;&nbsp;</span>
<span class="ver"><b>30</b></span> <span class="text">καὶ προσῆλθον αὐτῷ ὄχλοι πολλοὶ ἔχοντες μεθ᾽ ἑαυτῶν χωλούς, τυφλούς, κυλλούς, κωφούς, καὶ ἑτέρους πολλοὺς καὶ ἔρριψαν αὐτοὺς παρὰ τοὺς πόδας αὐτοῦ, καὶ ἐθεράπευσεν αὐτούς·&nbsp;&nbsp;</span>
<span class="ver"><b>31</b></span> <span class="text">ὥστε τὸν ὄχλον θαυμάσαι βλέποντας κωφοὺς λαλοῦντας, κυλλοὺς ὑγιεῖς καὶ χωλοὺς περιπατοῦντας καὶ τυφλοὺς βλέποντας·&nbsp;&nbsp; καὶ ἐδόξασαν τὸν θεὸν Ἰσραήλ.&nbsp;&nbsp;</span>
<span class="ver"><b>32</b></span> <span class="text">Ὁ δὲ Ἰησοῦς προσκαλεσάμενος τοὺς μαθητὰς αὐτοῦ εἶπεν·&nbsp;&nbsp; σπλαγχνίζομαι ἐπὶ τὸν ὄχλον, ὅτι ἤδη ἡμέραι τρεῖς προσμένουσίν μοι καὶ οὐκ ἔχουσιν τί φάγωσιν·&nbsp;&nbsp; καὶ ἀπολῦσαι αὐτοὺς νήστεις οὐ θέλω, μήποτε ἐκλυθῶσιν ἐν τῇ ὁδῷ.&nbsp;&nbsp;</span>
<span class="ver"><b>33</b></span> <span class="text">καὶ λέγουσιν αὐτῷ οἱ μαθηταί·&nbsp;&nbsp; πόθεν ἡμῖν ἐν ἐρημίᾳ ἄρτοι τοσοῦτοι ὥστε χορτάσαι ὄχλον τοσοῦτον;&nbsp;&nbsp;</span>
<span class="ver"><b>34</b></span> <span class="text">καὶ λέγει αὐτοῖς ὁ Ἰησοῦς·&nbsp;&nbsp; πόσους ἄρτους ἔχετε;&nbsp;&nbsp; οἱ δὲ εἶπον·&nbsp;&nbsp; ἑπτὰ καὶ ὀλίγα ἰχθύδια.&nbsp;&nbsp;</span>
<span class="ver"><b>35</b></span> <span class="text">καὶ παραγγείλας τῷ ὄχλῳ ἀναπεσεῖν ἐπὶ τὴν γῆν</span>
<span class="ver"><b>36</b></span> <span class="text">ἔλαβεν τοὺς ἑπτὰ ἄρτους καὶ τοὺς ἰχθύας καὶ εὐχαριστήσας ἔκλασεν καὶ ἐδίδου τοῖς μαθηταῖς, οἱ δὲ μαθηταὶ τοῖς ὄχλοις.&nbsp;&nbsp;</span>
<span class="ver"><b>37</b></span> <span class="text">καὶ ἔφαγον πάντες καὶ ἐχορτάσθησαν.&nbsp;&nbsp; καὶ τὸ περισσεῦον τῶν κλασμάτων ἦραν ἑπτὰ σπυρίδας πλήρεις.&nbsp;&nbsp;</span>
<span class="ver"><b>38</b></span> <span class="text">οἱ δὲ ἐσθίοντες ἦσαν τετρακισχίλιοι ἄνδρες χωρὶς γυναικῶν καὶ παιδίων.&nbsp;&nbsp;</span>
<span class="ver"><b>39</b></span> <span class="text">Καὶ ἀπολύσας τοὺς ὄχλους ἐνέβη εἰς τὸ πλοῖον καὶ ἦλθεν εἰς τὰ ὅρια Μαγαδάν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;16</div>
<span class="ver"><b>1</b></span> <span class="text">Καὶ προσελθόντες οἱ Φαρισαῖοι καὶ Σαδδουκαῖοι πειράζοντες ἐπηρώτησαν αὐτὸν σημεῖον ἐκ τοῦ οὐρανοῦ ἐπιδεῖξαι αὐτοῖς.&nbsp;&nbsp;</span>
<span class="ver"><b>2</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp;</span>
<span class="ver"><b>3</b></span> <span class="text"></span>
<span class="ver"><b>4</b></span> <span class="text">γενεὰ πονηρὰ καὶ μοιχαλὶς σημεῖον ἐπιζητεῖ, καὶ σημεῖον οὐ δοθήσεται αὐτῇ εἰ μὴ τὸ σημεῖον Ἰωνᾶ.&nbsp;&nbsp; καὶ καταλιπὼν αὐτοὺς ἀπῆλθεν.&nbsp;&nbsp;</span>
<span class="ver"><b>5</b></span> <span class="text">Καὶ ἐλθόντες οἱ μαθηταὶ εἰς τὸ πέραν ἐπελάθοντο ἄρτους λαβεῖν.&nbsp;&nbsp;</span>
<span class="ver"><b>6</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; ὁρᾶτε καὶ προσέχετε ἀπὸ τῆς ζύμης τῶν Φαρισαίων καὶ Σαδδουκαίων.&nbsp;&nbsp;</span>
<span class="ver"><b>7</b></span> <span class="text">οἱ δὲ διελογίζοντο ἐν ἑαυτοῖς λέγοντες ὅτι ἄρτους οὐκ ἐλάβομεν.&nbsp;&nbsp;</span>
<span class="ver"><b>8</b></span> <span class="text">γνοὺς δὲ ὁ Ἰησοῦς εἶπεν·&nbsp;&nbsp; τί διαλογίζεσθε ἐν ἑαυτοῖς, ὀλιγόπιστοι, ὅτι ἄρτους οὐκ ἔχετε;&nbsp;&nbsp;</span>
<span class="ver"><b>9</b></span> <span class="text">οὔπω νοεῖτε, οὐδὲ μνημονεύετε τοὺς πέντε ἄρτους τῶν πεντακισχιλίων καὶ πόσους κοφίνους ἐλάβετε;&nbsp;&nbsp;</span>
<span class="ver"><b>10</b></span> <span class="text">οὐδὲ τοὺς ἑπτὰ ἄρτους τῶν τετρακισχιλίων καὶ πόσας σπυρίδας ἐλάβετε;&nbsp;&nbsp;</span>
<span class="ver"><b>11</b></span> <span class="text">πῶς οὐ νοεῖτε ὅτι οὐ περὶ ἄρτων εἶπον ὑμῖν;&nbsp;&nbsp; προσέχετε δὲ ἀπὸ τῆς ζύμης τῶν Φαρισαίων καὶ Σαδδουκαίων.&nbsp;&nbsp;</span>
<span class="ver"><b>12</b></span> <span class="text">τότε συνῆκαν ὅτι οὐκ εἶπεν προσέχειν ἀπὸ τῆς ζύμης τῶν ἄρτων ἀλλὰ ἀπὸ τῆς διδαχῆς τῶν Φαρισαίων καὶ Σαδδουκαίων.&nbsp;&nbsp;</span>
<span class="ver"><b>13</b></span> <span class="text">Ἐλθὼν δὲ ὁ Ἰησοῦς εἰς τὰ μέρη Καισαρείας τῆς Φιλίππου ἠρώτα τοὺς μαθητὰς αὐτοῦ λέγων·&nbsp;&nbsp; τίνα λέγουσιν οἱ ἄνθρωποι εἶναι τὸν υἱὸν τοῦ ἀνθρώπου;&nbsp;&nbsp;</span>
<span class="ver"><b>14</b></span> <span class="text">οἱ δὲ εἶπον·&nbsp;&nbsp; οἱ μὲν Ἰωάννην τὸν βαπτιστήν, ἄλλοι δὲ Ἠλείαν, ἕτεροι δὲ Ἰερεμίαν ἢ ἕνα τῶν προφητῶν.&nbsp;&nbsp;</span>
<span class="ver"><b>15</b></span> <span class="text">λέγει αὐτοῖς·&nbsp;&nbsp; ὑμεῖς δὲ τίνα με λέγετε εἶναι;&nbsp;&nbsp;</span>
<span class="ver"><b>16</b></span> <span class="text">ἀποκριθεὶς δὲ Σίμων Πέτρος εἶπεν·&nbsp;&nbsp; σὺ εἶ ὁ χριστὸς ὁ υἱὸς τοῦ θεοῦ τοῦ ζῶντος.&nbsp;&nbsp;</span>
<span class="ver"><b>17</b></span> <span class="text">Ἀποκριθεὶς δὲ ὁ Ἰησοῦς εἶπεν αὐτῷ·&nbsp;&nbsp; μακάριος εἶ, Σίμων Βαριωνᾶ, ὅτι σὰρξ καὶ αἷμα οὐκ ἀπεκάλυψέν σοι ἀλλ᾽ ὁ πατήρ μου ὁ ἐν τοῖς οὐρανοῖς.&nbsp;&nbsp;</span>
<span class="ver"><b>18</b></span> <span class="text">κἀγὼ δέ σοι λέγω ὅτι σὺ εἶ Πέτρος, καὶ ἐπὶ ταύτῃ τῇ πέτρᾳ οἰκοδομήσω μου τὴν ἐκκλησίαν καὶ πύλαι ᾅδου οὐ κατισχύσουσιν αὐτῆς.&nbsp;&nbsp;</span>
<span class="ver"><b>19</b></span> <span class="text">δώσω σοι τὰς κλεῖδας τῆς βασιλείας τῶν οὐρανῶν, καὶ ὃ ἐὰν δήσῃς ἐπὶ τῆς γῆς ἔσται δεδεμένον ἐν τοῖς οὐρανοῖς, καὶ ὃ ἐὰν λύσῃς ἐπὶ τῆς γῆς ἔσται λελυμένον ἐν τοῖς οὐρανοῖς.&nbsp;&nbsp;</span>
<span class="ver"><b>20</b></span> <span class="text">Τότε διεστείλατο τοῖς μαθηταῖς ἵνα μηδενὶ εἴπωσιν ὅτι αὐτός ἐστιν ὁ χριστός.&nbsp;&nbsp;</span>
<span class="ver"><b>21</b></span> <span class="text">Ἀπὸ τότε ἤρξατο ὁ Ἰησοῦς Χριστός δεικνύειν τοῖς μαθηταῖς αὐτοῦ ὅτι δεῖ αὐτὸν εἰς Ἱεροσόλυμα ἀπελθεῖν καὶ πολλὰ παθεῖν ἀπὸ τῶν πρεσβυτέρων καὶ ἀρχιερέων καὶ γραμματέων καὶ ἀποκτανθῆναι καὶ τῇ τρίτῃ ἡμέρᾳ ἐγερθῆναι.&nbsp;&nbsp;</span>
<span class="ver"><b>22</b></span> <span class="text">καὶ προσλαβόμενος αὐτὸν ὁ Πέτρος ἤρξατο ἐπιτιμᾶν αὐτῷ λέγων·&nbsp;&nbsp; ἵλεώς σοι, κύριε·&nbsp;&nbsp; οὐ μὴ ἔσται σοι τοῦτο.&nbsp;&nbsp;</span>
<span class="ver"><b>23</b></span> <span class="text">ὁ δὲ στραφεὶς εἶπεν τῷ Πέτρῳ·&nbsp;&nbsp; ὕπαγε ὀπίσω μου, σατανᾶ·&nbsp;&nbsp; σκάνδαλον εἶ ἐμοῦ, ὅτι οὐ φρονεῖς τὰ τοῦ θεοῦ ἀλλὰ τὰ τῶν ἀνθρώπων.&nbsp;&nbsp;</span>
<span class="ver"><b>24</b></span> <span class="text">Τότε ὁ Ἰησοῦς εἶπεν τοῖς μαθηταῖς αὐτοῦ·&nbsp;&nbsp; εἴ τις θέλει ὀπίσω μου ἐλθεῖν, ἀπαρνησάσθω ἑαυτὸν καὶ ἀράτω τὸν σταυρὸν αὐτοῦ καὶ ἀκολουθείτω μοι.&nbsp;&nbsp;</span>
<span class="ver"><b>25</b></span> <span class="text">ὃς γὰρ ἐὰν θέλῃ τὴν ψυχὴν αὐτοῦ σῶσαι ἀπολέσει αὐτήν·&nbsp;&nbsp; ὃς δ᾽ ἂν ἀπολέσῃ τὴν ψυχὴν αὐτοῦ ἕνεκεν ἐμοῦ εὑρήσει αὐτήν.&nbsp;&nbsp;</span>
<span class="ver"><b>26</b></span> <span class="text">τί γὰρ ὠφεληθήσεται ἄνθρωπος ἐὰν τὸν κόσμον ὅλον κερδήσῃ τὴν δὲ ψυχὴν αὐτοῦ ζημιωθῇ;&nbsp;&nbsp; ἢ τί δώσει ἄνθρωπος ἀντάλλαγμα τῆς ψυχῆς αὐτοῦ;&nbsp;&nbsp;</span>
<span class="ver"><b>27</b></span> <span class="text">μέλλει γὰρ ὁ υἱὸς τοῦ ἀνθρώπου ἔρχεσθαι ἐν τῇ δόξῃ τοῦ πατρὸς αὐτοῦ μετὰ τῶν ἀγγέλων αὐτοῦ, καὶ τότε ἀποδώσει ἑκάστῳ κατὰ τὴν πρᾶξιν αὐτοῦ.&nbsp;&nbsp;</span>
<span class="ver"><b>28</b></span> <span class="text">Ἀμὴν λέγω ὑμῖν ὅτι εἰσίν τινες τῶν ὧδε ἑστώτων οἵτινες οὐ μὴ γεύσωνται θανάτου ἕως ἂν ἴδωσιν τὸν υἱὸν τοῦ ἀνθρώπου ἐρχόμενον ἐν τῇ βασιλείᾳ αὐτοῦ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;17</div>
<span class="ver"><b>1</b></span> <span class="text">Καὶ μεθ᾽ ἡμέρας ἓξ παραλαμβάνει ὁ Ἰησοῦς τὸν Πέτρον καὶ Ἰάκωβον καὶ Ἰωάννην τὸν ἀδελφὸν αὐτοῦ καὶ ἀναφέρει αὐτοὺς εἰς ὄρος ὑψηλὸν κατ᾽ ἰδίαν.&nbsp;&nbsp;</span>
<span class="ver"><b>2</b></span> <span class="text">καὶ μετεμορφώθη ἔμπροσθεν αὐτῶν, καὶ ἔλαμψεν τὸ πρόσωπον αὐτοῦ ὡς ὁ ἥλιος, τὰ δὲ ἱμάτια αὐτοῦ ἐγένετο λευκὰ ὡς τὸ φῶς.&nbsp;&nbsp;</span>
<span class="ver"><b>3</b></span> <span class="text">καὶ ἰδοὺ ὤφθη αὐτοῖς Μωϋσῆς καὶ Ἠλείας συνλαλοῦντες μετ᾽ αὐτοῦ.&nbsp;&nbsp;</span>
<span class="ver"><b>4</b></span> <span class="text">ἀποκριθεὶς δὲ ὁ Πέτρος εἶπεν τῷ Ἰησοῦ·&nbsp;&nbsp; κύριε, καλόν ἐστιν ἡμᾶς ὧδε εἶναι·&nbsp;&nbsp; εἰ θέλεις, ποιήσω ὧδε τρεῖς σκηνάς, σοὶ μίαν καὶ Μωϋσεῖ μίαν καὶ Ἠλείᾳ μίαν.&nbsp;&nbsp;</span>
<span class="ver"><b>5</b></span> <span class="text">ἔτι αὐτοῦ λαλοῦντος ἰδοὺ νεφέλη φωτεινὴ ἐπεσκίασεν αὐτούς, καὶ ἰδοὺ φωνὴ ἐκ τῆς νεφέλης λέγουσα·&nbsp;&nbsp; οὗτός ἐστιν ὁ υἱός μου ὁ ἀγαπητός, ἐν ᾧ εὐδόκησα·&nbsp;&nbsp; ἀκούετε αὐτοῦ.&nbsp;&nbsp;</span>
<span class="ver"><b>6</b></span> <span class="text">καὶ ἀκούσαντες οἱ μαθηταὶ ἔπεσαν ἐπὶ πρόσωπον αὐτῶν καὶ ἐφοβήθησαν σφόδρα.&nbsp;&nbsp;</span>
<span class="ver"><b>7</b></span> <span class="text">καὶ προσῆλθεν ὁ Ἰησοῦς καὶ ἁψάμενος αὐτῶν εἶπεν·&nbsp;&nbsp; ἐγέρθητε καὶ μὴ φοβεῖσθε.&nbsp;&nbsp;</span>
<span class="ver"><b>8</b></span> <span class="text">ἐπάραντες δὲ τοὺς ὀφθαλμοὺς αὐτῶν οὐδένα εἶδον εἰ μὴ αὐτὸν Ἰησοῦν μόνον.&nbsp;&nbsp;</span>
<span class="ver"><b>9</b></span> <span class="text">Καὶ καταβαινόντων αὐτῶν ἐκ τοῦ ὄρους ἐνετείλατο αὐτοῖς ὁ Ἰησοῦς λέγων·&nbsp;&nbsp; μηδενὶ εἴπητε τὸ ὅραμα ἕως οὗ ὁ υἱὸς τοῦ ἀνθρώπου ἐκ νεκρῶν ἐγερθῇ.&nbsp;&nbsp;</span>
<span class="ver"><b>10</b></span> <span class="text">Καὶ ἐπηρώτησαν αὐτὸν οἱ μαθηταὶ αὐτοῦ λέγοντες·&nbsp;&nbsp; τί οὖν οἱ γραμματεῖς λέγουσιν ὅτι Ἠλείαν δεῖ ἐλθεῖν πρῶτον;&nbsp;&nbsp;</span>
<span class="ver"><b>11</b></span> <span class="text">ὁ δὲ ἀποκριθεὶς εἶπεν·&nbsp;&nbsp; Ἠλείας μὲν ἔρχεται καὶ ἀποκαταστήσει πάντα·&nbsp;&nbsp;</span>
<span class="ver"><b>12</b></span> <span class="text">λέγω δὲ ὑμῖν ὅτι Ἠλείας ἤδη ἦλθεν, καὶ οὐκ ἐπέγνωσαν αὐτὸν ἀλλὰ ἐποίησαν ἐν αὐτῷ ὅσα ἠθέλησαν·&nbsp;&nbsp; οὕτως καὶ ὁ υἱὸς τοῦ ἀνθρώπου μέλλει πάσχειν ὑπ᾽ αὐτῶν.&nbsp;&nbsp;</span>
<span class="ver"><b>13</b></span> <span class="text">τότε συνῆκαν οἱ μαθηταὶ ὅτι περὶ Ἰωάννου τοῦ βαπτιστοῦ εἶπεν αὐτοῖς.&nbsp;&nbsp;</span>
<span class="ver"><b>14</b></span> <span class="text">Καὶ ἐλθόντων πρὸς τὸν ὄχλον προσῆλθεν αὐτῷ ἄνθρωπος γονυπετῶν αὐτὸν</span>
<span class="ver"><b>15</b></span> <span class="text">καὶ λέγων·&nbsp;&nbsp; κύριε, ἐλέησόν μου τὸν υἱόν, ὅτι σεληνιάζεται καὶ κακῶς πάσχει·&nbsp;&nbsp; πολλάκις γὰρ πίπτει εἰς τὸ πῦρ καὶ πολλάκις εἰς τὸ ὕδωρ.&nbsp;&nbsp;</span>
<span class="ver"><b>16</b></span> <span class="text">καὶ προσήνεγκα αὐτὸν τοῖς μαθηταῖς σου, καὶ οὐκ ἠδυνήθησαν αὐτὸν θεραπεῦσαι.&nbsp;&nbsp;</span>
<span class="ver"><b>17</b></span> <span class="text">ἀποκριθεὶς δὲ ὁ Ἰησοῦς εἶπεν·&nbsp;&nbsp; ὦ γενεὰ ἄπιστος καὶ διεστραμμένη, ἕως πότε μεθ᾽ ὑμῶν ἔσομαι;&nbsp;&nbsp; ἕως πότε ἀνέξομαι ὑμῶν;&nbsp;&nbsp; φέρετέ μοι αὐτὸν ὧδε.&nbsp;&nbsp;</span>
<span class="ver"><b>18</b></span> <span class="text">καὶ ἐπετίμησεν αὐτῷ ὁ Ἰησοῦς καὶ ἐξῆλθεν ἀπ᾽ αὐτοῦ τὸ δαιμόνιον καὶ ἐθεραπεύθη ὁ παῖς ἀπὸ τῆς ὥρας ἐκείνης.&nbsp;&nbsp;</span>
<span class="ver"><b>19</b></span> <span class="text">Τότε προσελθόντες οἱ μαθηταὶ τῷ Ἰησοῦ κατ᾽ ἰδίαν εἶπον·&nbsp;&nbsp; διὰ τί ἡμεῖς οὐκ ἠδυνήθημεν ἐκβαλεῖν αὐτό;&nbsp;&nbsp;</span>
<span class="ver"><b>20</b></span> <span class="text">ὁ δὲ λέγει αὐτοῖς·&nbsp;&nbsp; διὰ τὴν ὀλιγοπιστίαν ὑμῶν·&nbsp;&nbsp; ἀμὴν γὰρ λέγω ὑμῖν, ἐὰν ἔχητε πίστιν ὡς κόκκον σινάπεως, ἐρεῖτε τῷ ὄρει τούτῳ·&nbsp;&nbsp; μετάβα ἔνθεν ἐκεῖ, καὶ μεταβήσεται·&nbsp;&nbsp; καὶ οὐδὲν ἀδυνατήσει ὑμῖν.&nbsp;&nbsp;</span>
<span class="ver"><b>21</b></span> <span class="text"></span>
<span class="ver"><b>22</b></span> <span class="text">Συστρεφομένων δὲ αὐτῶν ἐν τῇ Γαλιλαίᾳ εἶπεν αὐτοῖς ὁ Ἰησοῦς·&nbsp;&nbsp; μέλλει ὁ υἱὸς τοῦ ἀνθρώπου παραδίδοσθαι εἰς χεῖρας ἀνθρώπων,</span>
<span class="ver"><b>23</b></span> <span class="text">καὶ ἀποκτενοῦσιν αὐτόν, καὶ τῇ τρίτῃ ἡμέρᾳ ἐγερθήσεται.&nbsp;&nbsp; καὶ ἐλυπήθησαν σφόδρα.&nbsp;&nbsp;</span>
<span class="ver"><b>24</b></span> <span class="text">Ἐλθόντων δὲ αὐτῶν εἰς Καφαρναοὺμ προσῆλθον οἱ τὰ δίδραχμα λαμβάνοντες τῷ Πέτρῳ καὶ εἶπον·&nbsp;&nbsp; ὁ διδάσκαλος ὑμῶν οὐ τελεῖ τὰ δίδραχμα;&nbsp;&nbsp;</span>
<span class="ver"><b>25</b></span> <span class="text">λέγει·&nbsp;&nbsp; ναί.&nbsp;&nbsp; καὶ ἐλθόντα εἰς τὴν οἰκίαν προέφθασεν αὐτὸν ὁ Ἰησοῦς λέγων·&nbsp;&nbsp; τί σοι δοκεῖ, Σίμων;&nbsp;&nbsp; οἱ βασιλεῖς τῆς γῆς ἀπὸ τίνων λαμβάνουσιν τέλη ἢ κῆνσον;&nbsp;&nbsp; ἀπὸ τῶν υἱῶν αὐτῶν ἢ ἀπὸ τῶν ἀλλοτρίων;&nbsp;&nbsp;</span>
<span class="ver"><b>26</b></span> <span class="text">εἰπόντος δέ·&nbsp;&nbsp; ἀπὸ τῶν ἀλλοτρίων, ἔφη αὐτῷ ὁ Ἰησοῦς·&nbsp;&nbsp; ἄρα γε ἐλεύθεροί εἰσιν οἱ υἱοί.&nbsp;&nbsp;</span>
<span class="ver"><b>27</b></span> <span class="text">ἵνα δὲ μὴ σκανδαλίσωμεν αὐτούς, πορευθεὶς εἰς θάλασσαν βάλε ἄγκιστρον καὶ τὸν ἀναβάντα πρῶτον ἰχθὺν ἆρον, καὶ ἀνοίξας τὸ στόμα αὐτοῦ εὑρήσεις στατῆρα·&nbsp;&nbsp; ἐκεῖνον λαβὼν δὸς αὐτοῖς ἀντὶ ἐμοῦ καὶ σοῦ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;18</div>
<span class="ver"><b>1</b></span> <span class="text">Ἐν ἐκείνῃ τῇ ὥρᾳ προσῆλθον οἱ μαθηταὶ τῷ Ἰησοῦ λέγοντες·&nbsp;&nbsp; τίς ἄρα μείζων ἐστὶν ἐν τῇ βασιλείᾳ τῶν οὐρανῶν;&nbsp;&nbsp;</span>
<span class="ver"><b>2</b></span> <span class="text">καὶ προσκαλεσάμενος παιδίον ἔστησεν αὐτὸ ἐν μέσῳ αὐτῶν</span>
<span class="ver"><b>3</b></span> <span class="text">καὶ εἶπεν·&nbsp;&nbsp; ἀμὴν λέγω ὑμῖν, ἐὰν μὴ στραφῆτε καὶ γένησθε ὡς τὰ παιδία, οὐ μὴ εἰσέλθητε εἰς τὴν βασιλείαν τῶν οὐρανῶν.&nbsp;&nbsp;</span>
<span class="ver"><b>4</b></span> <span class="text">ὅστις οὖν ταπεινώσει ἑαυτὸν ὡς τὸ παιδίον τοῦτο, οὗτός ἐστιν ὁ μείζων ἐν τῇ βασιλείᾳ τῶν οὐρανῶν.&nbsp;&nbsp;</span>
<span class="ver"><b>5</b></span> <span class="text">καὶ ὃς ἐὰν δέξηται ἓν παιδίον τοιοῦτο ἐπὶ τῷ ὀνόματί μου, ἐμὲ δέχεται.&nbsp;&nbsp;</span>
<span class="ver"><b>6</b></span> <span class="text">Ὃς δ᾽ ἂν σκανδαλίσῃ ἕνα τῶν μικρῶν τούτων τῶν πιστευόντων εἰς ἐμέ, συμφέρει αὐτῷ ἵνα κρεμασθῇ μύλος ὀνικὸς περὶ τὸν τράχηλον αὐτοῦ καὶ καταποντισθῇ ἐν τῷ πελάγει τῆς θαλάσσης.&nbsp;&nbsp;</span>
<span class="ver"><b>7</b></span> <span class="text">Οὐαὶ τῷ κόσμῳ ἀπὸ τῶν σκανδάλων·&nbsp;&nbsp; ἀνάγκη γὰρ ἔστιν ἐλθεῖν τὰ σκάνδαλα, πλὴν οὐαὶ τῷ ἀνθρώπῳ δι᾽ οὗ τὸ σκάνδαλον ἔρχεται.&nbsp;&nbsp;</span>
<span class="ver"><b>8</b></span> <span class="text">Εἰ δὲ ἡ χείρ σου ἢ ὁ πούς σου σκανδαλίζει σε, ἔκκοψον αὐτὸν καὶ βάλε ἀπὸ σοῦ·&nbsp;&nbsp; καλόν σοί ἐστιν εἰσελθεῖν εἰς τὴν ζωὴν κυλλὸν ἢ χωλὸν ἢ δύο χεῖρας ἢ δύο πόδας ἔχοντα βληθῆναι εἰς τὸ πῦρ τὸ αἰώνιον.&nbsp;&nbsp;</span>
<span class="ver"><b>9</b></span> <span class="text">καὶ εἰ ὁ ὀφθαλμός σου σκανδαλίζει σε, ἔξελε αὐτὸν καὶ βάλε ἀπὸ σοῦ·&nbsp;&nbsp; καλόν σοί ἐστιν μονόφθαλμον εἰς τὴν ζωὴν εἰσελθεῖν ἢ δύο ὀφθαλμοὺς ἔχοντα βληθῆναι εἰς τὴν γέενναν τοῦ πυρός.&nbsp;&nbsp;</span>
<span class="ver"><b>10</b></span> <span class="text">Ὁρᾶτε μὴ καταφρονήσητε ἑνὸς τῶν μικρῶν τούτων·&nbsp;&nbsp; λέγω γὰρ ὑμῖν ὅτι οἱ ἄγγελοι αὐτῶν ἐν οὐρανοῖς διὰ παντὸς βλέπουσιν τὸ πρόσωπον τοῦ πατρός μου τοῦ ἐν οὐρανοῖς.&nbsp;&nbsp;</span>
<span class="ver"><b>11</b></span> <span class="text"></span>
<span class="ver"><b>12</b></span> <span class="text">Τί ὑμῖν δοκεῖ;&nbsp;&nbsp; ἐὰν γένηταί τινι ἀνθρώπῳ ἑκατὸν πρόβατα καὶ πλανηθῇ ἓν ἐξ αὐτῶν, οὐχὶ ἀφήσει τὰ ἐνενήκοντα ἐννέα ἐπὶ τὰ ὄρη καὶ πορευθεὶς ζητεῖ τὸ πλανώμενον;&nbsp;&nbsp;</span>
<span class="ver"><b>13</b></span> <span class="text">καὶ ἐὰν γένηται εὑρεῖν αὐτό, ἀμὴν λέγω ὑμῖν ὅτι χαίρει ἐπ᾽ αὐτῷ μᾶλλον ἢ ἐπὶ τοῖς ἐνενήκοντα ἐννέα τοῖς μὴ πεπλανημένοις.&nbsp;&nbsp;</span>
<span class="ver"><b>14</b></span> <span class="text">οὕτως οὐκ ἔστιν θέλημα ἔμπροσθεν τοῦ πατρὸς ὑμῶν τοῦ ἐν οὐρανοῖς ἵνα ἀπόληται ἓν τῶν μικρῶν τούτων.&nbsp;&nbsp;</span>
<span class="ver"><b>15</b></span> <span class="text">Ἐὰν δὲ ἁμαρτήσῃ εἰς σὲ ὁ ἀδελφός σου, ὕπαγε ἔλεγξον αὐτὸν μεταξὺ σοῦ καὶ αὐτοῦ μόνου.&nbsp;&nbsp; ἐάν σου ἀκούσῃ, ἐκέρδησας τὸν ἀδελφόν σου·&nbsp;&nbsp;</span>
<span class="ver"><b>16</b></span> <span class="text">ἐὰν δὲ μὴ ἀκούσῃ, παράλαβε μετὰ σοῦ ἔτι ἕνα ἢ δύο, ἵνα ἐπὶ στόματος δύο μαρτύρων ἢ τριῶν σταθῇ πᾶν ῥῆμα·&nbsp;&nbsp;</span>
<span class="ver"><b>17</b></span> <span class="text">ἐὰν δὲ παρακούσῃ αὐτῶν, εἰπὲ τῇ ἐκκλησίᾳ·&nbsp;&nbsp; ἐὰν δὲ καὶ τῆς ἐκκλησίας παρακούσῃ, ἔστω σοι ὥσπερ ὁ ἐθνικὸς καὶ ὁ τελώνης.&nbsp;&nbsp;</span>
<span class="ver"><b>18</b></span> <span class="text">Ἀμὴν λέγω ὑμῖν·&nbsp;&nbsp; ὅσα ἐὰν δήσητε ἐπὶ τῆς γῆς ἔσται δεδεμένα ἐν οὐρανῷ, καὶ ὅσα ἐὰν λύσητε ἐπὶ τῆς γῆς ἔσται λελυμένα ἐν οὐρανῷ.&nbsp;&nbsp;</span>
<span class="ver"><b>19</b></span> <span class="text">Πάλιν ἀμὴν λέγω ὑμῖν ὅτι ἐὰν δύο συμφωνήσωσιν ἐξ ὑμῶν ἐπὶ τῆς γῆς περὶ παντὸς πράγματος οὗ ἐὰν αἰτήσωνται, γενήσεται αὐτοῖς παρὰ τοῦ πατρός μου τοῦ ἐν οὐρανοῖς.&nbsp;&nbsp;</span>
<span class="ver"><b>20</b></span> <span class="text">οὗ γάρ εἰσιν δύο ἢ τρεῖς συνηγμένοι εἰς τὸ ἐμὸν ὄνομα, ἐκεῖ εἰμι ἐν μέσῳ αὐτῶν.&nbsp;&nbsp;</span>
<span class="ver"><b>21</b></span> <span class="text">Τότε προσελθὼν ὁ Πέτρος εἶπεν αὐτῷ·&nbsp;&nbsp; κύριε, ποσάκις ἁμαρτήσει εἰς ἐμὲ ὁ ἀδελφός μου καὶ ἀφήσω αὐτῷ;&nbsp;&nbsp; ἕως ἑπτάκις;&nbsp;&nbsp;</span>
<span class="ver"><b>22</b></span> <span class="text">λέγει αὐτῷ ὁ Ἰησοῦς·&nbsp;&nbsp; οὐ λέγω σοι ἕως ἑπτάκις ἀλλὰ ἕως ἑβδομηκοντάκις ἑπτά.&nbsp;&nbsp;</span>
<span class="ver"><b>23</b></span> <span class="text">Διὰ τοῦτο ὡμοιώθη ἡ βασιλεία τῶν οὐρανῶν ἀνθρώπῳ βασιλεῖ, ὃς ἠθέλησεν συνᾶραι λόγον μετὰ τῶν δούλων αὐτοῦ.&nbsp;&nbsp;</span>
<span class="ver"><b>24</b></span> <span class="text">ἀρξαμένου δὲ αὐτοῦ συναίρειν προσηνέχθη εἷς αὐτῷ ὀφειλέτης μυρίων ταλάντων.&nbsp;&nbsp;</span>
<span class="ver"><b>25</b></span> <span class="text">μὴ ἔχοντος δὲ αὐτοῦ ἀποδοῦναι ἐκέλευσεν αὐτὸν ὁ κύριος πραθῆναι καὶ τὴν γυναῖκα καὶ τὰ τέκνα καὶ πάντα ὅσα ἔχει, καὶ ἀποδοθῆναι.&nbsp;&nbsp;</span>
<span class="ver"><b>26</b></span> <span class="text">πεσὼν οὖν ὁ δοῦλος προσεκύνει αὐτῷ λέγων·&nbsp;&nbsp; κύριε, μακροθύμησον ἐπ᾽ ἐμοί, καὶ πάντα ἀποδώσω σοι.&nbsp;&nbsp;</span>
<span class="ver"><b>27</b></span> <span class="text">Σπλαγχνισθεὶς δὲ ὁ κύριος τοῦ δούλου ἐκείνου ἀπέλυσεν αὐτὸν καὶ τὸ δάνιον ἀφῆκεν αὐτῷ.&nbsp;&nbsp;</span>
<span class="ver"><b>28</b></span> <span class="text">ἐξελθὼν δὲ ὁ δοῦλος ἐκεῖνος εὗρεν ἕνα τῶν συνδούλων αὐτοῦ, ὃς ὤφειλεν αὐτῷ ἑκατὸν δηνάρια, καὶ κρατήσας αὐτὸν ἔπνιγεν λέγων·&nbsp;&nbsp; ἀπόδος εἴ τι ὀφείλεις.&nbsp;&nbsp;</span>
<span class="ver"><b>29</b></span> <span class="text">πεσὼν οὖν ὁ σύνδουλος αὐτοῦ παρεκάλει αὐτὸν λέγων·&nbsp;&nbsp; μακροθύμησον ἐπ᾽ ἐμοί, καὶ ἀποδώσω σοι.&nbsp;&nbsp;</span>
<span class="ver"><b>30</b></span> <span class="text">ὁ δὲ οὐκ ἤθελεν ἀλλὰ ἀπελθὼν ἔβαλεν αὐτὸν εἰς φυλακὴν ἕως ἀποδῷ τὸ ὀφειλόμενον.&nbsp;&nbsp;</span>
<span class="ver"><b>31</b></span> <span class="text">ἰδόντες οὖν οἱ σύνδουλοι αὐτοῦ τὰ γενόμενα ἐλυπήθησαν σφόδρα καὶ ἐλθόντες διεσάφησαν τῷ κυρίῳ ἑαυτῶν πάντα τὰ γενόμενα.&nbsp;&nbsp;</span>
<span class="ver"><b>32</b></span> <span class="text">Τότε προσκαλεσάμενος αὐτὸν ὁ κύριος αὐτοῦ λέγει αὐτῷ·&nbsp;&nbsp; δοῦλε πονηρέ, πᾶσαν τὴν ὀφειλὴν ἐκείνην ἀφῆκά σοι, ἐπεὶ παρεκάλεσάς με·&nbsp;&nbsp;</span>
<span class="ver"><b>33</b></span> <span class="text">οὐκ ἔδει καὶ σὲ ἐλεῆσαι τὸν σύνδουλόν σου, ὡς κἀγὼ σὲ ἠλέησα;&nbsp;&nbsp;</span>
<span class="ver"><b>34</b></span> <span class="text">καὶ ὀργισθεὶς ὁ κύριος αὐτοῦ παρέδωκεν αὐτὸν τοῖς βασανισταῖς ἕως οὗ ἀποδῷ πᾶν τὸ ὀφειλόμενον.&nbsp;&nbsp;</span>
<span class="ver"><b>35</b></span> <span class="text">οὕτως καὶ ὁ πατήρ μου ὁ οὐράνιος ποιήσει ὑμῖν, ἐὰν μὴ ἀφῆτε ἕκαστος τῷ ἀδελφῷ αὐτοῦ ἀπὸ τῶν καρδιῶν ὑμῶν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;19</div>
<span class="ver"><b>1</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς τοὺς λόγους τούτους, μετῆρεν ἀπὸ τῆς Γαλιλαίας καὶ ἦλθεν εἰς τὰ ὅρια τῆς Ἰουδαίας πέραν τοῦ Ἰορδάνου.&nbsp;&nbsp;</span>
<span class="ver"><b>2</b></span> <span class="text">καὶ ἠκολούθησαν αὐτῷ ὄχλοι πολλοί, καὶ ἐθεράπευσεν αὐτοὺς ἐκεῖ.&nbsp;&nbsp;</span>
<span class="ver"><b>3</b></span> <span class="text">Καὶ προσῆλθον αὐτῷ Φαρισαῖοι πειράζοντες αὐτὸν καὶ λέγοντες·&nbsp;&nbsp; εἰ ἔξεστιν ἀνθρώπῳ ἀπολῦσαι τὴν γυναῖκα αὐτοῦ κατὰ πᾶσαν αἰτίαν;&nbsp;&nbsp;</span>
<span class="ver"><b>4</b></span> <span class="text">ὁ δὲ ἀποκριθεὶς εἶπεν·&nbsp;&nbsp; οὐκ ἀνέγνωτε ὅτι ὁ ποιήσας ἀπ᾽ ἀρχῆς ἄρσεν καὶ θῆλυ ἐποίησεν αὐτούς;&nbsp;&nbsp;</span>
<span class="ver"><b>5</b></span> <span class="text">καὶ εἶπεν·&nbsp;&nbsp; ἕνεκα τούτου καταλείψει ἄνθρωπος τὸν πατέρα καὶ τὴν μητέρα καὶ κολληθήσεται τῇ γυναικὶ αὐτοῦ, καὶ ἔσονται οἱ δύο εἰς σάρκα μίαν.&nbsp;&nbsp;</span>
<span class="ver"><b>6</b></span> <span class="text">ὥστε οὐκέτι εἰσὶν δύο ἀλλὰ σὰρξ μία.&nbsp;&nbsp; ὃ οὖν ὁ θεὸς συνέζευξεν ἄνθρωπος μὴ χωριζέτω.&nbsp;&nbsp;</span>
<span class="ver"><b>7</b></span> <span class="text">Λέγουσιν αὐτῷ·&nbsp;&nbsp; τί οὖν Μωϋσῆς ἐνετείλατο δοῦναι βιβλίον ἀποστασίου καὶ ἀπολῦσαι αὐτήν;&nbsp;&nbsp;</span>
<span class="ver"><b>8</b></span> <span class="text">λέγει αὐτοῖς ὅτι Μωϋσῆς πρὸς τὴν σκληροκαρδίαν ὑμῶν ἐπέτρεψεν ὑμῖν ἀπολῦσαι τὰς γυναῖκας ὑμῶν, ἀπ᾽ ἀρχῆς δὲ οὐ γέγονεν οὕτως.&nbsp;&nbsp;</span>
<span class="ver"><b>9</b></span> <span class="text">λέγω δὲ ὑμῖν ὅτι ὃς ἂν ἀπολύσῃ τὴν γυναῖκα αὐτοῦ μὴ ἐπὶ πορνείᾳ καὶ γαμήσῃ ἄλλην μοιχᾶται.&nbsp;&nbsp; καὶ ὁ ἀπολελυμένην γαμήσας μοιχᾶται.&nbsp;&nbsp;</span>
<span class="ver"><b>10</b></span> <span class="text">Λέγουσιν αὐτῷ οἱ μαθηταὶ·&nbsp;&nbsp; εἰ οὕτως ἐστὶν ἡ αἰτία τοῦ ἀνθρώπου μετὰ τῆς γυναικός, οὐ συμφέρει γαμῆσαι.&nbsp;&nbsp;</span>
<span class="ver"><b>11</b></span> <span class="text">ὁ δὲ εἶπεν αὐτοῖς·&nbsp;&nbsp; οὐ πάντες χωροῦσιν τὸν λόγον τοῦτον ἀλλ᾽ οἷς δέδοται.&nbsp;&nbsp;</span>
<span class="ver"><b>12</b></span> <span class="text">εἰσὶν γὰρ εὐνοῦχοι οἵτινες ἐκ κοιλίας μητρὸς ἐγεννήθησαν οὕτως, καὶ εἰσὶν εὐνοῦχοι οἵτινες εὐνουχίσθησαν ὑπὸ τῶν ἀνθρώπων, καὶ εἰσὶν εὐνοῦχοι οἵτινες εὐνούχισαν ἑαυτοὺς διὰ τὴν βασιλείαν τῶν οὐρανῶν.&nbsp;&nbsp; ὁ δυνάμενος χωρεῖν χωρείτω.&nbsp;&nbsp;</span>
<span class="ver"><b>13</b></span> <span class="text">Τότε προσηνέχθησαν αὐτῷ παιδία ἵνα τὰς χεῖρας ἐπιθῇ αὐτοῖς καὶ προσεύξηται·&nbsp;&nbsp; οἱ δὲ μαθηταὶ ἐπετίμησαν αὐτοῖς.&nbsp;&nbsp;</span>
<span class="ver"><b>14</b></span> <span class="text">ὁ δὲ Ἰησοῦς εἶπεν·&nbsp;&nbsp; ἄφετε τὰ παιδία καὶ μὴ κωλύετε αὐτὰ ἐλθεῖν πρός με, τῶν γὰρ τοιούτων ἐστὶν ἡ βασιλεία τῶν οὐρανῶν.&nbsp;&nbsp;</span>
<span class="ver"><b>15</b></span> <span class="text">καὶ ἐπιθεὶς τὰς χεῖρας αὐτοῖς ἐπορεύθη ἐκεῖθεν.&nbsp;&nbsp;</span>
<span class="ver"><b>16</b></span> <span class="text">Καὶ ἰδοὺ εἷς προσελθὼν αὐτῷ εἶπεν·&nbsp;&nbsp; διδάσκαλε, τί ἀγαθὸν ποιήσω ἵνα σχῶ ζωὴν αἰώνιον;&nbsp;&nbsp;</span>
<span class="ver"><b>17</b></span> <span class="text">ὁ δὲ εἶπεν αὐτῷ·&nbsp;&nbsp; τί με ἐρωτᾷς περὶ τοῦ ἀγαθοῦ;&nbsp;&nbsp; εἷς ἐστιν ὁ ἀγαθός·&nbsp;&nbsp; εἰ δὲ θέλεις εἰς τὴν ζωὴν εἰσελθεῖν, τήρησον τὰς ἐντολάς.&nbsp;&nbsp;</span>
<span class="ver"><b>18</b></span> <span class="text">Λέγει αὐτῷ·&nbsp;&nbsp; ποίας;&nbsp;&nbsp; ὁ δὲ Ἰησοῦς εἶπεν·&nbsp;&nbsp; τὸ οὐ φονεύσεις, οὐ μοιχεύσεις, οὐ κλέψεις, οὐ ψευδομαρτυρήσεις,</span>
<span class="ver"><b>19</b></span> <span class="text">τίμα τὸν πατέρα καὶ τὴν μητέρα, καὶ ἀγαπήσεις τὸν πλησίον σου ὡς σεαυτόν.&nbsp;&nbsp;</span>
<span class="ver"><b>20</b></span> <span class="text">λέγει αὐτῷ ὁ νεανίσκος·&nbsp;&nbsp; πάντα ταῦτα ἐφύλαξα·&nbsp;&nbsp; τί ἔτι ὑστερῶ;&nbsp;&nbsp;</span>
<span class="ver"><b>21</b></span> <span class="text">ἔφη αὐτῷ ὁ Ἰησοῦς·&nbsp;&nbsp; εἰ θέλεις τέλειος εἶναι, ὕπαγε πώλησόν σου τὰ ὑπάρχοντα καὶ δὸς πτωχοῖς, καὶ ἕξεις θησαυρὸν ἐν οὐρανοῖς, καὶ δεῦρο ἀκολούθει μοι.&nbsp;&nbsp;</span>
<span class="ver"><b>22</b></span> <span class="text">ἀκούσας δὲ ὁ νεανίσκος τὸν λόγον ἀπῆλθεν λυπούμενος·&nbsp;&nbsp; ἦν γὰρ ἔχων κτήματα πολλά.&nbsp;&nbsp;</span>
<span class="ver"><b>23</b></span> <span class="text">Ὁ δὲ Ἰησοῦς εἶπεν τοῖς μαθηταῖς αὐτοῦ·&nbsp;&nbsp; ἀμὴν λέγω ὑμῖν ὅτι πλούσιος δυσκόλως εἰσελεύσεται εἰς τὴν βασιλείαν τῶν οὐρανῶν.&nbsp;&nbsp;</span>
<span class="ver"><b>24</b></span> <span class="text">πάλιν δὲ λέγω ὑμῖν, εὐκοπώτερόν ἐστιν κάμηλον διὰ τρήματος ῥαφίδος διελθεῖν ἢ πλούσιον εἰσελθεῖν εἰς τὴν βασιλείαν τοῦ θεοῦ.&nbsp;&nbsp;</span>
<span class="ver"><b>25</b></span> <span class="text">ἀκούσαντες δὲ οἱ μαθηταὶ ἐξεπλήσσοντο σφόδρα λέγοντες·&nbsp;&nbsp; τίς ἄρα δύναται σωθῆναι;&nbsp;&nbsp;</span>
<span class="ver"><b>26</b></span> <span class="text">ἐμβλέψας δὲ ὁ Ἰησοῦς εἶπεν αὐτοῖς·&nbsp;&nbsp; παρὰ ἀνθρώποις τοῦτο ἀδύνατόν ἐστιν, παρὰ δὲ θεῷ πάντα δυνατά.&nbsp;&nbsp;</span>
<span class="ver"><b>27</b></span> <span class="text">Τότε ἀποκριθεὶς ὁ Πέτρος εἶπεν αὐτῷ·&nbsp;&nbsp; ἰδοὺ ἡμεῖς ἀφήκαμεν πάντα καὶ ἠκολουθήσαμέν σοι·&nbsp;&nbsp; τί ἄρα ἔσται ἡμῖν;&nbsp;&nbsp;</span>
<span class="ver"><b>28</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; ἀμὴν λέγω ὑμῖν ὅτι ὑμεῖς οἱ ἀκολουθήσαντές μοι ἐν τῇ παλιγγενεσίᾳ, ὅταν καθίσῃ ὁ υἱὸς τοῦ ἀνθρώπου ἐπὶ θρόνου δόξης αὐτοῦ, καθήσεσθε καὶ ὑμεῖς ἐπὶ δώδεκα θρόνους κρίνοντες τὰς δώδεκα φυλὰς τοῦ Ἰσραήλ.&nbsp;&nbsp;</span>
<span class="ver"><b>29</b></span> <span class="text">καὶ πᾶς ὅστις ἀφῆκεν οἰκίας ἢ ἀδελφοὺς ἢ ἀδελφὰς ἢ πατέρα ἢ μητέρα ἢ γυναῖκα ἢ τέκνα ἢ ἀγροὺς ἕνεκεν τοῦ ἐμοῦ ὀνόματός, ἑκατονταπλασίονα λήμψεται καὶ ζωὴν αἰώνιον κληρονομήσει.&nbsp;&nbsp;</span>
<span class="ver"><b>30</b></span> <span class="text">πολλοὶ δὲ ἔσονται πρῶτοι ἔσχατοι καὶ ἔσχατοι πρῶτοι.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;20</div>
<span class="ver"><b>1</b></span> <span class="text">Ὁμοία γάρ ἐστιν ἡ βασιλεία τῶν οὐρανῶν ἀνθρώπῳ οἰκοδεσπότῃ, ὅστις ἐξῆλθεν ἅμα πρωῒ μισθώσασθαι ἐργάτας εἰς τὸν ἀμπελῶνα αὐτοῦ.&nbsp;&nbsp;</span>
<span class="ver"><b>2</b></span> <span class="text">συμφωνήσας δὲ μετὰ τῶν ἐργατῶν ἐκ δηναρίου τὴν ἡμέραν ἀπέστειλεν αὐτοὺς εἰς τὸν ἀμπελῶνα αὐτοῦ.&nbsp;&nbsp;</span>
<span class="ver"><b>3</b></span> <span class="text">καὶ ἐξελθὼν περὶ τρίτην ὥραν εἶδεν ἄλλους ἑστῶτας ἐν τῇ ἀγορᾷ ἀργοὺς</span>
<span class="ver"><b>4</b></span> <span class="text">καὶ ἐκείνοις εἶπεν·&nbsp;&nbsp; ὑπάγετε καὶ ὑμεῖς εἰς τὸν ἀμπελῶνα, καὶ ὃ ἐὰν ᾖ δίκαιον δώσω ὑμῖν.&nbsp;&nbsp;</span>
<span class="ver"><b>5</b></span> <span class="text">οἱ δὲ ἀπῆλθον.&nbsp;&nbsp; πάλιν ἐξελθὼν περὶ ἕκτην καὶ ἐνάτην ὥραν ἐποίησεν ὡσαύτως.&nbsp;&nbsp;</span>
<span class="ver"><b>6</b></span> <span class="text">περὶ δὲ τὴν ἑνδεκάτην ἐξελθὼν εὗρεν ἄλλους ἑστῶτας καὶ λέγει αὐτοῖς·&nbsp;&nbsp; τί ὧδε ἑστήκατε ὅλην τὴν ἡμέραν ἀργοί;&nbsp;&nbsp;</span>
<span class="ver"><b>7</b></span> <span class="text">λέγουσιν αὐτῷ·&nbsp;&nbsp; ὅτι οὐδεὶς ἡμᾶς ἐμισθώσατο.&nbsp;&nbsp; λέγει αὐτοῖς·&nbsp;&nbsp; ὑπάγετε καὶ ὑμεῖς εἰς τὸν ἀμπελῶνα.&nbsp;&nbsp;</span>
<span class="ver"><b>8</b></span> <span class="text">Ὀψίας δὲ γενομένης λέγει ὁ κύριος τοῦ ἀμπελῶνος τῷ ἐπιτρόπῳ αὐτοῦ·&nbsp;&nbsp; κάλεσον τοὺς ἐργάτας καὶ ἀπόδος αὐτοῖς τὸν μισθὸν ἀρξάμενος ἀπὸ τῶν ἐσχάτων ἕως τῶν πρώτων.&nbsp;&nbsp;</span>
<span class="ver"><b>9</b></span> <span class="text">καὶ ἐλθόντες οἱ περὶ τὴν ἑνδεκάτην ὥραν ἔλαβον ἀνὰ δηνάριον.&nbsp;&nbsp;</span>
<span class="ver"><b>10</b></span> <span class="text">καὶ ἐλθόντες οἱ πρῶτοι ἐνόμισαν ὅτι πλεῖον λήμψονται·&nbsp;&nbsp; καὶ ἔλαβον ἀνὰ δηνάριον καὶ αὐτοί.&nbsp;&nbsp;</span>
<span class="ver"><b>11</b></span> <span class="text">λαβόντες δὲ ἐγόγγυζον κατὰ τοῦ οἰκοδεσπότου</span>
<span class="ver"><b>12</b></span> <span class="text">λέγοντες·&nbsp;&nbsp; οὗτοι οἱ ἔσχατοι μίαν ὥραν ἐποίησαν, καὶ ἴσους ἡμῖν αὐτοὺς ἐποίησας τοῖς βαστάσασιν τὸ βάρος τῆς ἡμέρας καὶ τὸν καύσωνα.&nbsp;&nbsp;</span>
<span class="ver"><b>13</b></span> <span class="text">ὁ δὲ ἀποκριθεὶς ἑνὶ αὐτῶν εἶπεν·&nbsp;&nbsp; ἑταῖρε, οὐκ ἀδικῶ σε·&nbsp;&nbsp; οὐχὶ δηναρίου συνεφώνησάς μοι;&nbsp;&nbsp;</span>
<span class="ver"><b>14</b></span> <span class="text">ἆρον τὸ σὸν καὶ ὕπαγε.&nbsp;&nbsp; θέλω δὲ τούτῳ τῷ ἐσχάτῳ δοῦναι ὡς καὶ σοί·&nbsp;&nbsp;</span>
<span class="ver"><b>15</b></span> <span class="text">ἢ οὐκ ἔξεστίν μοι ὃ θέλω ποιῆσαι ἐν τοῖς ἐμοῖς;&nbsp;&nbsp; ἢ ὁ ὀφθαλμός σου πονηρός ἐστιν ὅτι ἐγὼ ἀγαθός εἰμι;&nbsp;&nbsp;</span>
<span class="ver"><b>16</b></span> <span class="text">οὕτως ἔσονται οἱ ἔσχατοι πρῶτοι καὶ οἱ πρῶτοι ἔσχατοι.&nbsp;&nbsp;</span>
<span class="ver"><b>17</b></span> <span class="text">Καὶ ἀναβαίνων ὁ Ἰησοῦς εἰς Ἱεροσόλυμα παρέλαβεν τοὺς δώδεκα μαθητὰς κατ᾽ ἰδίαν καὶ ἐν τῇ ὁδῷ εἶπεν αὐτοῖς·&nbsp;&nbsp;</span>
<span class="ver"><b>18</b></span> <span class="text">ἰδοὺ ἀναβαίνομεν εἰς Ἱεροσόλυμα, καὶ ὁ υἱὸς τοῦ ἀνθρώπου παραδοθήσεται τοῖς ἀρχιερεῦσιν καὶ γραμματεῦσιν, καὶ κατακρινοῦσιν αὐτὸν θανάτῳ</span>
<span class="ver"><b>19</b></span> <span class="text">καὶ παραδώσουσιν αὐτὸν τοῖς ἔθνεσιν εἰς τὸ ἐμπαῖξαι καὶ μαστιγῶσαι καὶ σταυρῶσαι, καὶ τῇ τρίτῃ ἡμέρᾳ ἀναστήσεται.&nbsp;&nbsp;</span>
<span class="ver"><b>20</b></span> <span class="text">Τότε προσῆλθεν αὐτῷ ἡ μήτηρ τῶν υἱῶν Ζεβεδαίου μετὰ τῶν υἱῶν αὐτῆς προσκυνοῦσα καὶ αἰτοῦσά τι παρ᾽ αὐτοῦ.&nbsp;&nbsp;</span>
<span class="ver"><b>21</b></span> <span class="text">ὁ δὲ εἶπεν αὐτῇ·&nbsp;&nbsp; τί θέλεις;&nbsp;&nbsp; λέγει αὐτῷ·&nbsp;&nbsp; εἰπὲ ἵνα καθίσωσιν οὗτοι οἱ δύο υἱοί μου εἷς ἐκ δεξιῶν καὶ εἷς ἐξ εὐωνύμων σου ἐν τῇ βασιλείᾳ σου.&nbsp;&nbsp;</span>
<span class="ver"><b>22</b></span> <span class="text">ἀποκριθεὶς δὲ ὁ Ἰησοῦς εἶπεν·&nbsp;&nbsp; οὐκ οἴδατε τί αἰτεῖσθε.&nbsp;&nbsp; δύνασθε πιεῖν τὸ ποτήριον ὃ ἐγὼ μέλλω πίνειν;&nbsp;&nbsp; λέγουσιν αὐτῷ·&nbsp;&nbsp; δυνάμεθα.&nbsp;&nbsp;</span>
<span class="ver"><b>23</b></span> <span class="text">λέγει αὐτοῖς·&nbsp;&nbsp; τὸ μὲν ποτήριόν μου πίεσθε, τὸ δὲ καθίσαι ἐκ δεξιῶν μου καὶ ἐξ εὐωνύμων οὐκ ἔστιν ἐμὸν δοῦναι, ἀλλ᾽ οἷς ἡτοίμασται ὑπὸ τοῦ πατρός μου.&nbsp;&nbsp;</span>
<span class="ver"><b>24</b></span> <span class="text">Καὶ ἀκούσαντες οἱ δέκα ἠγανάκτησαν περὶ τῶν δύο ἀδελφῶν.&nbsp;&nbsp;</span>
<span class="ver"><b>25</b></span> <span class="text">ὁ δὲ Ἰησοῦς προσκαλεσάμενος αὐτοὺς εἶπεν·&nbsp;&nbsp; οἴδατε ὅτι οἱ ἄρχοντες τῶν ἐθνῶν κατακυριεύουσιν αὐτῶν καὶ οἱ μεγάλοι κατεξουσιάζουσιν αὐτῶν.&nbsp;&nbsp;</span>
<span class="ver"><b>26</b></span> <span class="text">οὐχ οὕτως ἔσται ἐν ὑμῖν, ἀλλ᾽ ὃς ἐὰν θέλῃ ἐν ὑμῖν μέγας γενέσθαι ἔσται ὑμῶν διάκονος,</span>
<span class="ver"><b>27</b></span> <span class="text">καὶ ὃς ἂν θέλῃ ἐν ὑμῖν εἶναι πρῶτος ἔσται ὑμῶν δοῦλος·&nbsp;&nbsp;</span>
<span class="ver"><b>28</b></span> <span class="text">ὥσπερ ὁ υἱὸς τοῦ ἀνθρώπου οὐκ ἦλθεν διακονηθῆναι ἀλλὰ διακονῆσαι καὶ δοῦναι τὴν ψυχὴν αὐτοῦ λύτρον ἀντὶ πολλῶν.&nbsp;&nbsp;</span>
<span class="ver"><b>29</b></span> <span class="text">Καὶ ἐκπορευομένων αὐτῶν ἀπὸ Ἰερειχὼ ἠκολούθησεν αὐτῷ ὄχλος πολύς.&nbsp;&nbsp;</span>
<span class="ver"><b>30</b></span> <span class="text">καὶ ἰδοὺ δύο τυφλοὶ καθήμενοι παρὰ τὴν ὁδὸν ἀκούσαντες ὅτι Ἰησοῦς παράγει, ἔκραξαν λέγοντες·&nbsp;&nbsp; ἐλέησον ἡμᾶς, κύριε, υἱὸς Δαυίδ.&nbsp;&nbsp;</span>
<span class="ver"><b>31</b></span> <span class="text">ὁ δὲ ὄχλος ἐπετίμησεν αὐτοῖς ἵνα σιωπήσωσιν·&nbsp;&nbsp; οἱ δὲ μεῖζον ἔκραξαν λέγοντες·&nbsp;&nbsp; κύριε, ἐλέησον ἡμᾶς, υἱὸς Δαυίδ.&nbsp;&nbsp;</span>
<span class="ver"><b>32</b></span> <span class="text">καὶ στὰς ὁ Ἰησοῦς ἐφώνησεν αὐτοὺς καὶ εἶπεν·&nbsp;&nbsp; τί θέλετε ποιήσω ὑμῖν;&nbsp;&nbsp;</span>
<span class="ver"><b>33</b></span> <span class="text">λέγουσιν αὐτῷ·&nbsp;&nbsp; κύριε, ἵνα ἀνοιγῶσιν οἱ ὀφθαλμοὶ ἡμῶν.&nbsp;&nbsp;</span>
<span class="ver"><b>34</b></span> <span class="text">σπλαγχνισθεὶς δὲ ὁ Ἰησοῦς ἥψατο τῶν ὀφθαλμῶν αὐτῶν, καὶ εὐθέως ἀνέβλεψαν καὶ ἠκολούθησαν αὐτῷ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;21</div>
<span class="ver"><b>1</b></span> <span class="text">Καὶ ὅτε ἤγγισαν εἰς Ἱεροσόλυμα καὶ ἦλθον εἰς Βηθφαγὴ πρὸς τὸ ὄρος τῶν ἐλαιῶν, τότε Ἰησοῦς ἀπέστειλεν δύο μαθητὰς</span>
<span class="ver"><b>2</b></span> <span class="text">λέγων αὐτοῖς·&nbsp;&nbsp; πορεύεσθε εἰς τὴν κώμην τὴν κατέναντι ὑμῶν, καὶ εὐθέως εὑρήσετε ὄνον δεδεμένην καὶ πῶλον μετ᾽ αὐτῆς·&nbsp;&nbsp; λύσαντες ἀγάγετέ μοι.&nbsp;&nbsp;</span>
<span class="ver"><b>3</b></span> <span class="text">καὶ ἐάν τις ὑμῖν εἴπῃ τι, ἐρεῖτε ὅτι ὁ κύριος αὐτῶν χρείαν ἔχει·&nbsp;&nbsp; εὐθὺς δὲ ἀποστελεῖ αὐτούς.&nbsp;&nbsp;</span>
<span class="ver"><b>4</b></span> <span class="text">τοῦτο δὲ γέγονεν ἵνα πληρωθῇ τὸ ῥηθὲν διὰ τοῦ προφήτου λέγοντος·&nbsp;&nbsp;</span>
<span class="ver"><b>5</b></span> <span class="text">εἴπατε τῇ θυγατρὶ Σιών·&nbsp;&nbsp; ἰδοὺ ὁ βασιλεύς σου ἔρχεταί σοι πραῢς καὶ ἐπιβεβηκὼς ἐπὶ ὄνον καὶ ἐπὶ πῶλον υἱὸν ὑποζυγίου.&nbsp;&nbsp;</span>
<span class="ver"><b>6</b></span> <span class="text">πορευθέντες δὲ οἱ μαθηταὶ καὶ ποιήσαντες καθὼς συνέταξεν αὐτοῖς ὁ Ἰησοῦς</span>
<span class="ver"><b>7</b></span> <span class="text">ἤγαγον τὴν ὄνον καὶ τὸν πῶλον καὶ ἐπέθηκαν ἐπ᾽ αὐτῶν τὰ ἱμάτια αὐτῶν, καὶ ἐπεκάθισεν ἐπάνω αὐτῶν.&nbsp;&nbsp;</span>
<span class="ver"><b>8</b></span> <span class="text">ὁ δὲ πλεῖστος ὄχλος ἔστρωσαν ἑαυτῶν τὰ ἱμάτια ἐν τῇ ὁδῷ, ἄλλοι δὲ ἔκοπτον κλάδους ἀπὸ τῶν δένδρων καὶ ἐστρώννυον ἐν τῇ ὁδῷ.&nbsp;&nbsp;</span>
<span class="ver"><b>9</b></span> <span class="text">οἱ δὲ ὄχλοι οἱ προάγοντες αὐτὸν καὶ οἱ ἀκολουθοῦντες ἔκραζον λέγοντες·&nbsp;&nbsp; ὡσαννὰ τῷ υἱῷ Δαυίδ·&nbsp;&nbsp; εὐλογημένος ὁ ἐρχόμενος ἐν ὀνόματι κυρίου·&nbsp;&nbsp; ὡσαννὰ ἐν τοῖς ὑψίστοις.&nbsp;&nbsp;</span>
<span class="ver"><b>10</b></span> <span class="text">Καὶ εἰσελθόντος αὐτοῦ εἰς Ἱεροσόλυμα ἐσείσθη πᾶσα ἡ πόλις λέγουσα·&nbsp;&nbsp; τίς ἐστιν οὗτος;&nbsp;&nbsp;</span>
<span class="ver"><b>11</b></span> <span class="text">οἱ δὲ ὄχλοι ἔλεγον·&nbsp;&nbsp; οὗτός ἐστιν ὁ προφήτης Ἰησοῦς ὁ ἀπὸ Ναζαρὲθ τῆς Γαλιλαίας.&nbsp;&nbsp;</span>
<span class="ver"><b>12</b></span> <span class="text">Καὶ εἰσῆλθεν Ἰησοῦς εἰς τὸ ἱερὸν καὶ ἐξέβαλεν πάντας τοὺς πωλοῦντας καὶ ἀγοράζοντας ἐν τῷ ἱερῷ, καὶ τὰς τραπέζας τῶν κολλυβιστῶν κατέστρεψεν καὶ τὰς καθέδρας τῶν πωλούντων τὰς περιστεράς,</span>
<span class="ver"><b>13</b></span> <span class="text">καὶ λέγει αὐτοῖς·&nbsp;&nbsp; γέγραπται·&nbsp;&nbsp; ὁ οἶκός μου οἶκος προσευχῆς κληθήσεται, ὑμεῖς δὲ αὐτὸν ποιεῖτε σπήλαιον λῃστῶν.&nbsp;&nbsp;</span>
<span class="ver"><b>14</b></span> <span class="text">καὶ προσῆλθον αὐτῷ τυφλοὶ καὶ χωλοὶ ἐν τῷ ἱερῷ, καὶ ἐθεράπευσεν αὐτούς.&nbsp;&nbsp;</span>
<span class="ver"><b>15</b></span> <span class="text">ἰδόντες δὲ οἱ ἀρχιερεῖς καὶ οἱ γραμματεῖς τὰ θαυμάσια ἃ ἐποίησεν καὶ τοὺς παῖδας τοὺς κράζοντας ἐν τῷ ἱερῷ καὶ λέγοντας·&nbsp;&nbsp; ὡσαννὰ τῷ υἱῷ Δαυίδ, ἠγανάκτησαν</span>
<span class="ver"><b>16</b></span> <span class="text">καὶ εἶπαν αὐτῷ·&nbsp;&nbsp; ἀκούεις τί οὗτοι λέγουσιν;&nbsp;&nbsp; ὁ δὲ Ἰησοῦς λέγει αὐτοῖς·&nbsp;&nbsp; ναί.&nbsp;&nbsp; οὐδέποτε ἀνέγνωτε ὅτι ἐκ στόματος νηπίων καὶ θηλαζόντων κατηρτίσω αἶνον;&nbsp;&nbsp;</span>
<span class="ver"><b>17</b></span> <span class="text">καὶ καταλιπὼν αὐτοὺς ἐξῆλθεν ἔξω τῆς πόλεως εἰς Βηθανίαν καὶ ηὐλίσθη ἐκεῖ.&nbsp;&nbsp;</span>
<span class="ver"><b>18</b></span> <span class="text">Πρωῒ δὲ ἐπανάγων εἰς τὴν πόλιν ἐπείνασεν.&nbsp;&nbsp;</span>
<span class="ver"><b>19</b></span> <span class="text">καὶ ἰδὼν συκῆν μίαν ἐπὶ τῆς ὁδοῦ ἦλθεν ἐπ᾽ αὐτὴν καὶ οὐδὲν εὗρεν ἐν αὐτῇ εἰ μὴ φύλλα μόνον, καὶ λέγει αὐτῇ·&nbsp;&nbsp; μηκέτι ἐκ σοῦ καρπὸς γένηται εἰς τὸν αἰῶνα.&nbsp;&nbsp; καὶ ἐξηράνθη παραχρῆμα ἡ συκῆ.&nbsp;&nbsp;</span>
<span class="ver"><b>20</b></span> <span class="text">Καὶ ἰδόντες οἱ μαθηταὶ ἐθαύμασαν λέγοντες·&nbsp;&nbsp; πῶς παραχρῆμα ἐξηράνθη ἡ συκῆ;&nbsp;&nbsp;</span>
<span class="ver"><b>21</b></span> <span class="text">ἀποκριθεὶς δὲ ὁ Ἰησοῦς εἶπεν αὐτοῖς·&nbsp;&nbsp; ἀμὴν λέγω ὑμῖν, ἐὰν ἔχητε πίστιν καὶ μὴ διακριθῆτε, οὐ μόνον τὸ τῆς συκῆς ποιήσετε, ἀλλὰ κἂν τῷ ὄρει τούτῳ εἴπητε·&nbsp;&nbsp; ἄρθητι καὶ βλήθητι εἰς τὴν θάλασσαν, γενήσεται·&nbsp;&nbsp;</span>
<span class="ver"><b>22</b></span> <span class="text">καὶ πάντα ὅσα ἂν αἰτήσητε ἐν τῇ προσευχῇ πιστεύοντες λήμψεσθε.&nbsp;&nbsp;</span>
<span class="ver"><b>23</b></span> <span class="text">Καὶ ἐλθόντος αὐτοῦ εἰς τὸ ἱερὸν προσῆλθον αὐτῷ διδάσκοντι οἱ ἀρχιερεῖς καὶ οἱ πρεσβύτεροι τοῦ λαοῦ λέγοντες·&nbsp;&nbsp; ἐν ποίᾳ ἐξουσίᾳ ταῦτα ποιεῖς;&nbsp;&nbsp; καὶ τίς σοι ἔδωκεν τὴν ἐξουσίαν ταύτην;&nbsp;&nbsp;</span>
<span class="ver"><b>24</b></span> <span class="text">ἀποκριθεὶς δὲ ὁ Ἰησοῦς εἶπεν αὐτοῖς·&nbsp;&nbsp; ἐρωτήσω ὑμᾶς κἀγὼ λόγον ἕνα, ὃν ἐὰν εἴπητέ μοι κἀγὼ ὑμῖν ἐρῶ ἐν ποίᾳ ἐξουσίᾳ ταῦτα ποιῶ·&nbsp;&nbsp;</span>
<span class="ver"><b>25</b></span> <span class="text">τὸ βάπτισμα τὸ Ἰωάννου πόθεν ἦν;&nbsp;&nbsp; ἐξ οὐρανοῦ ἢ ἐξ ἀνθρώπων;&nbsp;&nbsp; οἱ δὲ διελογίζοντο ἐν ἑαυτοῖς λέγοντες·&nbsp;&nbsp; ἐὰν εἴπωμεν·&nbsp;&nbsp; ἐξ οὐρανοῦ, ἐρεῖ ἡμῖν·&nbsp;&nbsp; διὰ τί οὖν οὐκ ἐπιστεύσατε αὐτῷ;&nbsp;&nbsp;</span>
<span class="ver"><b>26</b></span> <span class="text">ἐὰν δὲ εἴπωμεν·&nbsp;&nbsp; ἐξ ἀνθρώπων, φοβούμεθα τὸν ὄχλον, πάντες γὰρ ὡς προφήτην ἔχουσιν τὸν Ἰωάννην.&nbsp;&nbsp;</span>
<span class="ver"><b>27</b></span> <span class="text">καὶ ἀποκριθέντες τῷ Ἰησοῦ εἶπον·&nbsp;&nbsp; οὐκ οἴδαμεν.&nbsp;&nbsp; ἔφη αὐτοῖς καὶ αὐτός·&nbsp;&nbsp; οὐδὲ ἐγὼ λέγω ὑμῖν ἐν ποίᾳ ἐξουσίᾳ ταῦτα ποιῶ.&nbsp;&nbsp;</span>
<span class="ver"><b>28</b></span> <span class="text">Τί δὲ ὑμῖν δοκεῖ;&nbsp;&nbsp; ἄνθρωπος εἶχεν τέκνα δύο.&nbsp;&nbsp; καὶ προσελθὼν τῷ πρώτῳ εἶπεν·&nbsp;&nbsp; τέκνον, ὕπαγε σήμερον ἐργάζου ἐν τῷ ἀμπελῶνι.&nbsp;&nbsp;</span>
<span class="ver"><b>29</b></span> <span class="text">ὁ δὲ ἀποκριθεὶς εἶπεν·&nbsp;&nbsp; οὐ θέλω, ὕστερον δὲ μεταμεληθεὶς ἀπῆλθεν.&nbsp;&nbsp;</span>
<span class="ver"><b>30</b></span> <span class="text">προσελθὼν δὲ τῷ ἑτέρῳ εἶπεν ὡσαύτως.&nbsp;&nbsp; ὁ δὲ ἀποκριθεὶς εἶπεν·&nbsp;&nbsp; ἐγώ, κύριε, καὶ οὐκ ἀπῆλθεν.&nbsp;&nbsp;</span>
<span class="ver"><b>31</b></span> <span class="text">τίς ἐκ τῶν δύο ἐποίησεν τὸ θέλημα τοῦ πατρός;&nbsp;&nbsp; λέγουσιν·&nbsp;&nbsp; ὁ πρῶτος.&nbsp;&nbsp; λέγει αὐτοῖς ὁ Ἰησοῦς·&nbsp;&nbsp; ἀμὴν λέγω ὑμῖν ὅτι οἱ τελῶναι καὶ αἱ πόρναι προάγουσιν ὑμᾶς εἰς τὴν βασιλείαν τοῦ θεοῦ.&nbsp;&nbsp;</span>
<span class="ver"><b>32</b></span> <span class="text">ἦλθεν γὰρ Ἰωάννης πρὸς ὑμᾶς ἐν ὁδῷ δικαιοσύνης, καὶ οὐκ ἐπιστεύσατε αὐτῷ, οἱ δὲ τελῶναι καὶ αἱ πόρναι ἐπίστευσαν αὐτῷ·&nbsp;&nbsp; ὑμεῖς δὲ ἰδόντες οὐδὲ μετεμελήθητε ὕστερον τοῦ πιστεῦσαι αὐτῷ.&nbsp;&nbsp;</span>
<span class="ver"><b>33</b></span> <span class="text">Ἄλλην παραβολὴν ἀκούσατε.&nbsp;&nbsp; ἄνθρωπος ἦν οἰκοδεσπότης ὅστις ἐφύτευσεν ἀμπελῶνα καὶ φραγμὸν αὐτῷ περιέθηκεν καὶ ὤρυξεν ἐν αὐτῷ ληνὸν καὶ ᾠκοδόμησεν πύργον καὶ ἐξέδετο αὐτὸν γεωργοῖς καὶ ἀπεδήμησεν.&nbsp;&nbsp;</span>
<span class="ver"><b>34</b></span> <span class="text">ὅτε δὲ ἤγγισεν ὁ καιρὸς τῶν καρπῶν, ἀπέστειλεν τοὺς δούλους αὐτοῦ πρὸς τοὺς γεωργοὺς λαβεῖν τοὺς καρποὺς αὐτοῦ.&nbsp;&nbsp;</span>
<span class="ver"><b>35</b></span> <span class="text">καὶ λαβόντες οἱ γεωργοὶ τοὺς δούλους αὐτοῦ ὃν μὲν ἔδειραν, ὃν δὲ ἀπέκτειναν, ὃν δὲ ἐλιθοβόλησαν.&nbsp;&nbsp;</span>
<span class="ver"><b>36</b></span> <span class="text">πάλιν ἀπέστειλεν ἄλλους δούλους πλείονας τῶν πρώτων, καὶ ἐποίησαν αὐτοῖς ὡσαύτως.&nbsp;&nbsp;</span>
<span class="ver"><b>37</b></span> <span class="text">ὕστερον δὲ ἀπέστειλεν πρὸς αὐτοὺς τὸν υἱὸν αὐτοῦ λέγων·&nbsp;&nbsp; ἐντραπήσονται τὸν υἱόν μου.&nbsp;&nbsp;</span>
<span class="ver"><b>38</b></span> <span class="text">οἱ δὲ γεωργοὶ ἰδόντες τὸν υἱὸν εἶπον ἐν ἑαυτοῖς·&nbsp;&nbsp; οὗτός ἐστιν ὁ κληρονόμος·&nbsp;&nbsp; δεῦτε ἀποκτείνωμεν αὐτὸν καὶ σχῶμεν τὴν κληρονομίαν αὐτοῦ,</span>
<span class="ver"><b>39</b></span> <span class="text">καὶ λαβόντες αὐτὸν ἐξέβαλον ἔξω τοῦ ἀμπελῶνος καὶ ἀπέκτειναν.&nbsp;&nbsp;</span>
<span class="ver"><b>40</b></span> <span class="text">ὅταν οὖν ἔλθῃ ὁ κύριος τοῦ ἀμπελῶνος, τί ποιήσει τοῖς γεωργοῖς ἐκείνοις;&nbsp;&nbsp;</span>
<span class="ver"><b>41</b></span> <span class="text">λέγουσιν αὐτῷ·&nbsp;&nbsp; κακοὺς κακῶς ἀπολέσει αὐτοὺς καὶ τὸν ἀμπελῶνα ἐκδώσεται ἄλλοις γεωργοῖς, οἵτινες ἀποδώσουσιν αὐτῷ τοὺς καρποὺς ἐν τοῖς καιροῖς αὐτῶν.&nbsp;&nbsp;</span>
<span class="ver"><b>42</b></span> <span class="text">Λέγει αὐτοῖς ὁ Ἰησοῦς·&nbsp;&nbsp; οὐδέποτε ἀνέγνωτε ἐν ταῖς γραφαῖς·&nbsp;&nbsp; λίθον ὃν ἀπεδοκίμασαν οἱ οἰκοδομοῦντες, οὗτος ἐγενήθη εἰς κεφαλὴν γωνίας·&nbsp;&nbsp; παρὰ κυρίου ἐγένετο αὕτη καὶ ἔστιν θαυμαστὴ ἐν ὀφθαλμοῖς ἡμῶν;&nbsp;&nbsp;</span>
<span class="ver"><b>43</b></span> <span class="text">διὰ τοῦτο λέγω ὑμῖν ὅτι ἀρθήσεται ἀφ᾽ ὑμῶν ἡ βασιλεία τοῦ θεοῦ καὶ δοθήσεται ἔθνει ποιοῦντι τοὺς καρποὺς αὐτῆς.&nbsp;&nbsp;</span>
<span class="ver"><b>44</b></span> <span class="text">καὶ ὁ πεσὼν ἐπὶ τὸν λίθον τοῦτον συνθλασθήσεται·&nbsp;&nbsp; ἐφ᾽ ὃν δ᾽ ἂν πέσῃ λικμήσει αὐτόν.&nbsp;&nbsp;</span>
<span class="ver"><b>45</b></span> <span class="text">Καὶ ἀκούσαντες οἱ ἀρχιερεῖς καὶ οἱ Φαρισαῖοι τὰς παραβολὰς αὐτοῦ ἔγνωσαν ὅτι περὶ αὐτῶν λέγει·&nbsp;&nbsp;</span>
<span class="ver"><b>46</b></span> <span class="text">καὶ ζητοῦντες αὐτὸν κρατῆσαι ἐφοβήθησαν τοὺς ὄχλους, ἐπεὶ εἰς προφήτην αὐτὸν εἶχον.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;22</div>
<span class="ver"><b>1</b></span> <span class="text">Καὶ ἀποκριθεὶς ὁ Ἰησοῦς πάλιν εἶπεν ἐν παραβολαῖς αὐτοῖς λέγων·&nbsp;&nbsp;</span>
<span class="ver"><b>2</b></span> <span class="text">ὡμοιώθη ἡ βασιλεία τῶν οὐρανῶν ἀνθρώπῳ βασιλεῖ, ὅστις ἐποίησεν γάμους τῷ υἱῷ αὐτοῦ.&nbsp;&nbsp;</span>
<span class="ver"><b>3</b></span> <span class="text">καὶ ἀπέστειλεν τοὺς δούλους αὐτοῦ καλέσαι τοὺς κεκλημένους εἰς τοὺς γάμους, καὶ οὐκ ἤθελον ἐλθεῖν.&nbsp;&nbsp;</span>
<span class="ver"><b>4</b></span> <span class="text">πάλιν ἀπέστειλεν ἄλλους δούλους λέγων·&nbsp;&nbsp; εἴπατε τοῖς κεκλημένοις·&nbsp;&nbsp; ἰδοὺ τὸ ἄριστόν μου ἡτοίμακα, οἱ ταῦροί μου καὶ τὰ σιτιστὰ τεθυμένα καὶ πάντα ἕτοιμα·&nbsp;&nbsp; δεῦτε εἰς τοὺς γάμους.&nbsp;&nbsp;</span>
<span class="ver"><b>5</b></span> <span class="text">οἱ δὲ ἀμελήσαντες ἀπῆλθον, ὃς μὲν εἰς τὸν ἴδιον ἀγρόν, ὃς δὲ ἐπὶ τὴν ἐμπορίαν αὐτοῦ·&nbsp;&nbsp;</span>
<span class="ver"><b>6</b></span> <span class="text">οἱ δὲ λοιποὶ κρατήσαντες τοὺς δούλους αὐτοῦ ὕβρισαν καὶ ἀπέκτειναν.&nbsp;&nbsp;</span>
<span class="ver"><b>7</b></span> <span class="text">ὁ δὲ βασιλεὺς ὠργίσθη καὶ πέμψας τὰ στρατεύματα αὐτοῦ ἀπώλεσεν τοὺς φονεῖς ἐκείνους καὶ τὴν πόλιν αὐτῶν ἐνέπρησεν.&nbsp;&nbsp;</span>
<span class="ver"><b>8</b></span> <span class="text">τότε λέγει τοῖς δούλοις αὐτοῦ·&nbsp;&nbsp; ὁ μὲν γάμος ἕτοιμός ἐστιν, οἱ δὲ κεκλημένοι οὐκ ἦσαν ἄξιοι·&nbsp;&nbsp;</span>
<span class="ver"><b>9</b></span> <span class="text">πορεύεσθε οὖν ἐπὶ τὰς διεξόδους τῶν ὁδῶν καὶ ὅσους ἐὰν εὕρητε καλέσατε εἰς τοὺς γάμους.&nbsp;&nbsp;</span>
<span class="ver"><b>10</b></span> <span class="text">καὶ ἐξελθόντες οἱ δοῦλοι ἐκεῖνοι εἰς τὰς ὁδοὺς συνήγαγον πάντας οὓς εὗρον, πονηρούς τε καὶ ἀγαθούς·&nbsp;&nbsp; καὶ ἐπλήσθη ὁ γάμος ἀνακειμένων.&nbsp;&nbsp;</span>
<span class="ver"><b>11</b></span> <span class="text">Εἰσελθὼν δὲ ὁ βασιλεὺς θεάσασθαι τοὺς ἀνακειμένους εἶδεν ἐκεῖ ἄνθρωπον οὐκ ἐνδεδυμένον ἔνδυμα γάμου,</span>
<span class="ver"><b>12</b></span> <span class="text">καὶ λέγει αὐτῷ·&nbsp;&nbsp; ἑταῖρε, πῶς εἰσῆλθες ὧδε μὴ ἔχων ἔνδυμα γάμου;&nbsp;&nbsp; ὁ δὲ ἐφιμώθη.&nbsp;&nbsp;</span>
<span class="ver"><b>13</b></span> <span class="text">τότε ὁ βασιλεὺς εἶπεν τοῖς διακόνοις·&nbsp;&nbsp; δήσαντες αὐτοῦ πόδας καὶ χεῖρας ἐκβάλετε αὐτὸν εἰς τὸ σκότος τὸ ἐξώτερον·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>14</b></span> <span class="text">πολλοὶ γάρ εἰσιν κλητοί, ὀλίγοι δὲ ἐκλεκτοί.&nbsp;&nbsp;</span>
<span class="ver"><b>15</b></span> <span class="text">Τότε πορευθέντες οἱ Φαρισαῖοι συμβούλιον ἔλαβον ὅπως αὐτὸν παγιδεύσωσιν ἐν λόγῳ.&nbsp;&nbsp;</span>
<span class="ver"><b>16</b></span> <span class="text">καὶ ἀποστέλλουσιν αὐτῷ τοὺς μαθητὰς αὐτῶν μετὰ τῶν Ἡρῳδιανῶν λέγοντες·&nbsp;&nbsp; διδάσκαλε, οἴδαμεν ὅτι ἀληθὴς εἶ καὶ τὴν ὁδὸν τοῦ θεοῦ ἐν ἀληθείᾳ διδάσκεις καὶ οὐ μέλει σοι περὶ οὐδενός·&nbsp;&nbsp; οὐ γὰρ βλέπεις εἰς πρόσωπον ἀνθρώπων,</span>
<span class="ver"><b>17</b></span> <span class="text">εἰπὲ οὖν ἡμῖν τί σοι δοκεῖ·&nbsp;&nbsp; ἔξεστιν δοῦναι κῆνσον Καίσαρι ἢ οὔ;&nbsp;&nbsp;</span>
<span class="ver"><b>18</b></span> <span class="text">γνοὺς δὲ ὁ Ἰησοῦς τὴν πονηρίαν αὐτῶν εἶπεν·&nbsp;&nbsp; τί με πειράζετε, ὑποκριταί;&nbsp;&nbsp;</span>
<span class="ver"><b>19</b></span> <span class="text">ἐπιδείξατέ μοι τὸ νόμισμα τοῦ κήνσου.&nbsp;&nbsp; οἱ δὲ προσήνεγκαν αὐτῷ δηνάριον.&nbsp;&nbsp;</span>
<span class="ver"><b>20</b></span> <span class="text">καὶ λέγει αὐτοῖς·&nbsp;&nbsp; τίνος ἡ εἰκὼν αὕτη καὶ ἡ ἐπιγραφή;&nbsp;&nbsp;</span>
<span class="ver"><b>21</b></span> <span class="text">λέγουσιν αὐτῷ·&nbsp;&nbsp; Καίσαρος.&nbsp;&nbsp; τότε λέγει αὐτοῖς·&nbsp;&nbsp; ἀπόδοτε οὖν τὰ Καίσαρος Καίσαρι καὶ τὰ τοῦ θεοῦ τῷ θεῷ.&nbsp;&nbsp;</span>
<span class="ver"><b>22</b></span> <span class="text">καὶ ἀκούσαντες ἐθαύμασαν, καὶ ἀφέντες αὐτὸν ἀπῆλθαν.&nbsp;&nbsp;</span>
<span class="ver"><b>23</b></span> <span class="text">Ἐν ἐκείνῃ τῇ ἡμέρᾳ προσῆλθον αὐτῷ Σαδδουκαῖοι, λέγοντες μὴ εἶναι ἀνάστασιν, καὶ ἐπηρώτησαν αὐτὸν</span>
<span class="ver"><b>24</b></span> <span class="text">λέγοντες·&nbsp;&nbsp; διδάσκαλε, Μωϋσῆς εἶπεν·&nbsp;&nbsp; ἐάν τις ἀποθάνῃ μὴ ἔχων τέκνα, ἐπιγαμβρεύσει ὁ ἀδελφὸς αὐτοῦ τὴν γυναῖκα αὐτοῦ καὶ ἀναστήσει σπέρμα τῷ ἀδελφῷ αὐτοῦ.&nbsp;&nbsp;</span>
<span class="ver"><b>25</b></span> <span class="text">ἦσαν δὲ παρ᾽ ἡμῖν ἑπτὰ ἀδελφοί·&nbsp;&nbsp; καὶ ὁ πρῶτος γήμας ἐτελεύτησεν, καὶ μὴ ἔχων σπέρμα ἀφῆκεν τὴν γυναῖκα αὐτοῦ τῷ ἀδελφῷ αὐτοῦ·&nbsp;&nbsp;</span>
<span class="ver"><b>26</b></span> <span class="text">ὁμοίως καὶ ὁ δεύτερος καὶ ὁ τρίτος ἕως τῶν ἑπτά.&nbsp;&nbsp;</span>
<span class="ver"><b>27</b></span> <span class="text">ὕστερον δὲ πάντων ἀπέθανεν ἡ γυνή.&nbsp;&nbsp;</span>
<span class="ver"><b>28</b></span> <span class="text">ἐν τῇ ἀναστάσει οὖν τίνος τῶν ἑπτὰ ἔσται γυνή;&nbsp;&nbsp; πάντες γὰρ ἔσχον αὐτήν·&nbsp;&nbsp;</span>
<span class="ver"><b>29</b></span> <span class="text">Ἀποκριθεὶς δὲ ὁ Ἰησοῦς εἶπεν αὐτοῖς·&nbsp;&nbsp; πλανᾶσθε μὴ εἰδότες τὰς γραφὰς μηδὲ τὴν δύναμιν τοῦ θεοῦ·&nbsp;&nbsp;</span>
<span class="ver"><b>30</b></span> <span class="text">ἐν γὰρ τῇ ἀναστάσει οὔτε γαμοῦσιν οὔτε γαμίζονται, ἀλλ᾽ ὡς ἄγγελοι ἐν τῷ οὐρανῷ εἰσιν.&nbsp;&nbsp;</span>
<span class="ver"><b>31</b></span> <span class="text">περὶ δὲ τῆς ἀναστάσεως τῶν νεκρῶν οὐκ ἀνέγνωτε τὸ ῥηθὲν ὑμῖν ὑπὸ τοῦ θεοῦ λέγοντος·&nbsp;&nbsp;</span>
<span class="ver"><b>32</b></span> <span class="text">ἐγώ εἰμι ὁ θεὸς Ἀβραὰμ καὶ ὁ θεὸς Ἰσαὰκ καὶ ὁ θεὸς Ἰακώβ;&nbsp;&nbsp; οὐκ ἔστιν ὁ θεὸς νεκρῶν ἀλλὰ ζώντων.&nbsp;&nbsp;</span>
<span class="ver"><b>33</b></span> <span class="text">καὶ ἀκούσαντες οἱ ὄχλοι ἐξεπλήσσοντο ἐπὶ τῇ διδαχῇ αὐτοῦ.&nbsp;&nbsp;</span>
<span class="ver"><b>34</b></span> <span class="text">Οἱ δὲ Φαρισαῖοι ἀκούσαντες ὅτι ἐφίμωσεν τοὺς Σαδδουκαίους συνήχθησαν ἐπὶ τὸ αὐτό,</span>
<span class="ver"><b>35</b></span> <span class="text">καὶ ἐπηρώτησεν εἷς ἐξ αὐτῶν νομικὸς πειράζων αὐτόν·&nbsp;&nbsp;</span>
<span class="ver"><b>36</b></span> <span class="text">διδάσκαλε, ποία ἐντολὴ μεγάλη ἐν τῷ νόμῳ;&nbsp;&nbsp;</span>
<span class="ver"><b>37</b></span> <span class="text">ὁ δὲ ἔφη αὐτῷ·&nbsp;&nbsp; ἀγαπήσεις κύριον τὸν θεόν σου ἐν ὅλῃ τῇ καρδίᾳ σου καὶ ἐν ὅλῃ τῇ ψυχῇ σου καὶ ἐν ὅλῃ τῇ διανοίᾳ σου·&nbsp;&nbsp;</span>
<span class="ver"><b>38</b></span> <span class="text">αὕτη ἐστὶν ἡ μεγάλη καὶ πρώτη ἐντολή.&nbsp;&nbsp;</span>
<span class="ver"><b>39</b></span> <span class="text">δευτέρα δὲ ὁμοία αὐτῇ·&nbsp;&nbsp; ἀγαπήσεις τὸν πλησίον σου ὡς σεαυτόν.&nbsp;&nbsp;</span>
<span class="ver"><b>40</b></span> <span class="text">ἐν ταύταις ταῖς δυσὶν ἐντολαῖς ὅλος ὁ νόμος κρέμαται καὶ οἱ προφῆται.&nbsp;&nbsp;</span>
<span class="ver"><b>41</b></span> <span class="text">Συνηγμένων δὲ τῶν Φαρισαίων ἐπηρώτησεν αὐτοὺς ὁ Ἰησοῦς</span>
<span class="ver"><b>42</b></span> <span class="text">λέγων·&nbsp;&nbsp; τί ὑμῖν δοκεῖ περὶ τοῦ χριστοῦ;&nbsp;&nbsp; τίνος υἱός ἐστιν;&nbsp;&nbsp; λέγουσιν αὐτῷ·&nbsp;&nbsp; τοῦ Δαυίδ.&nbsp;&nbsp;</span>
<span class="ver"><b>43</b></span> <span class="text">λέγει αὐτοῖς·&nbsp;&nbsp; πῶς οὖν Δαυὶδ ἐν πνεύματι καλεῖ κύριον αὐτὸν λέγων·&nbsp;&nbsp;</span>
<span class="ver"><b>44</b></span> <span class="text">εἶπεν κύριος τῷ κυρίῳ μου·&nbsp;&nbsp; κάθου ἐκ δεξιῶν μου, ἕως ἂν θῶ τοὺς ἐχθρούς σου ὑποκάτω τῶν ποδῶν σου;&nbsp;&nbsp;</span>
<span class="ver"><b>45</b></span> <span class="text">εἰ οὖν Δαυὶδ καλεῖ αὐτὸν κύριον, πῶς υἱὸς αὐτοῦ ἐστιν;&nbsp;&nbsp;</span>
<span class="ver"><b>46</b></span> <span class="text">καὶ οὐδεὶς ἐδύνατο ἀποκριθῆναι αὐτῷ λόγον οὐδὲ ἐτόλμησέν τις ἀπ᾽ ἐκείνης τῆς ἡμέρας ἐπερωτῆσαι αὐτὸν οὐκέτι.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;23</div>
<span class="ver"><b>1</b></span> <span class="text">Τότε ὁ Ἰησοῦς ἐλάλησεν τοῖς ὄχλοις καὶ τοῖς μαθηταῖς αὐτοῦ</span>
<span class="ver"><b>2</b></span> <span class="text">λέγων·&nbsp;&nbsp; ἐπὶ τῆς Μωϋσέως καθέδρας ἐκάθισαν οἱ γραμματεῖς καὶ οἱ Φαρισαῖοι.&nbsp;&nbsp;</span>
<span class="ver"><b>3</b></span> <span class="text">πάντα οὖν ὅσα ἐὰν εἴπωσιν ὑμῖν ποιήσατε καὶ τηρεῖτε, κατὰ δὲ τὰ ἔργα αὐτῶν μὴ ποιεῖτε·&nbsp;&nbsp; λέγουσιν γὰρ καὶ οὐ ποιοῦσιν.&nbsp;&nbsp;</span>
<span class="ver"><b>4</b></span> <span class="text">δεσμεύουσιν δὲ φορτία βαρέα καὶ δυσβάστακτα καὶ ἐπιτιθέασιν ἐπὶ τοὺς ὤμους τῶν ἀνθρώπων, αὐτοὶ δὲ τῷ δακτύλῳ αὐτῶν οὐ θέλουσιν κινῆσαι αὐτά.&nbsp;&nbsp;</span>
<span class="ver"><b>5</b></span> <span class="text">πάντα δὲ τὰ ἔργα αὐτῶν ποιοῦσιν πρὸς τὸ θεαθῆναι τοῖς ἀνθρώποις·&nbsp;&nbsp; πλατύνουσιν γὰρ τὰ φυλακτήρια αὐτῶν καὶ μεγαλύνουσιν τὰ κράσπεδα,</span>
<span class="ver"><b>6</b></span> <span class="text">φιλοῦσιν δὲ τὴν πρωτοκλισίαν ἐν τοῖς δείπνοις καὶ τὰς πρωτοκαθεδρίας ἐν ταῖς συναγωγαῖς</span>
<span class="ver"><b>7</b></span> <span class="text">καὶ τοὺς ἀσπασμοὺς ἐν ταῖς ἀγοραῖς καὶ καλεῖσθαι ὑπὸ τῶν ἀνθρώπων ῥαββεί.&nbsp;&nbsp;</span>
<span class="ver"><b>8</b></span> <span class="text">Ὑμεῖς δὲ μὴ κληθῆτε ῥαββεί·&nbsp;&nbsp; εἷς γάρ ἐστιν ὑμῶν ὁ διδάσκαλος, πάντες δὲ ὑμεῖς ἀδελφοί ἐστε.&nbsp;&nbsp;</span>
<span class="ver"><b>9</b></span> <span class="text">καὶ πατέρα μὴ καλέσητε ὑμῶν ἐπὶ τῆς γῆς, εἷς γάρ ἐστιν ὑμῶν ὁ πατὴρ ὁ οὐράνιος.&nbsp;&nbsp;</span>
<span class="ver"><b>10</b></span> <span class="text">μηδὲ κληθῆτε καθηγηταί, ὅτι καθηγητὴς ὑμῶν ἐστιν εἷς ὁ Χριστός.&nbsp;&nbsp;</span>
<span class="ver"><b>11</b></span> <span class="text">ὁ δὲ μείζων ὑμῶν ἔσται ὑμῶν διάκονος.&nbsp;&nbsp;</span>
<span class="ver"><b>12</b></span> <span class="text">ὅστις δὲ ὑψώσει ἑαυτὸν ταπεινωθήσεται καὶ ὅστις ταπεινώσει ἑαυτὸν ὑψωθήσεται.&nbsp;&nbsp;</span>
<span class="ver"><b>13</b></span> <span class="text">Οὐαὶ δὲ ὑμῖν, γραμματεῖς καὶ Φαρισαῖοι ὑποκριταί, ὅτι κλείετε τὴν βασιλείαν τῶν οὐρανῶν ἔμπροσθεν τῶν ἀνθρώπων·&nbsp;&nbsp; ὑμεῖς γὰρ οὐκ εἰσέρχεσθε οὐδὲ τοὺς εἰσερχομένους ἀφίετε εἰσελθεῖν.&nbsp;&nbsp;</span>
<span class="ver"><b>14</b></span> <span class="text"></span>
<span class="ver"><b>15</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι περιάγετε τὴν θάλασσαν καὶ τὴν ξηρὰν ποιῆσαι ἕνα προσήλυτον, καὶ ὅταν γένηται ποιεῖτε αὐτὸν υἱὸν γεέννης διπλότερον ὑμῶν.&nbsp;&nbsp;</span>
<span class="ver"><b>16</b></span> <span class="text">Οὐαὶ ὑμῖν, ὁδηγοὶ τυφλοὶ οἱ λέγοντες·&nbsp;&nbsp; ὃς ἂν ὀμόσῃ ἐν τῷ ναῷ, οὐδέν ἐστιν·&nbsp;&nbsp; ὃς δ᾽ ἂν ὀμόσῃ ἐν τῷ χρυσῷ τοῦ ναοῦ, ὀφείλει.&nbsp;&nbsp;</span>
<span class="ver"><b>17</b></span> <span class="text">μωροὶ καὶ τυφλοί, τίς γὰρ μείζων ἐστίν, ὁ χρυσὸς ἢ ὁ ναὸς ὁ ἁγιάσας τὸν χρυσόν;&nbsp;&nbsp;</span>
<span class="ver"><b>18</b></span> <span class="text">καί·&nbsp;&nbsp; ὃς ἂν ὀμόσῃ ἐν τῷ θυσιαστηρίῳ, οὐδέν ἐστιν·&nbsp;&nbsp; ὃς δ᾽ ἂν ὀμόσῃ ἐν τῷ δώρῳ τῷ ἐπάνω αὐτοῦ, ὀφείλει.&nbsp;&nbsp;</span>
<span class="ver"><b>19</b></span> <span class="text">μωροὶ καὶ τυφλοί, τί γὰρ μεῖζον, τὸ δῶρον ἢ τὸ θυσιαστήριον τὸ ἁγιάζον τὸ δῶρον;&nbsp;&nbsp;</span>
<span class="ver"><b>20</b></span> <span class="text">ὁ οὖν ὀμόσας ἐν τῷ θυσιαστηρίῳ ὀμνύει ἐν αὐτῷ καὶ ἐν πᾶσιν τοῖς ἐπάνω αὐτοῦ·&nbsp;&nbsp;</span>
<span class="ver"><b>21</b></span> <span class="text">καὶ ὁ ὀμόσας ἐν τῷ ναῷ ὀμνύει ἐν αὐτῷ καὶ ἐν τῷ κατοικοῦντι αὐτόν,</span>
<span class="ver"><b>22</b></span> <span class="text">καὶ ὁ ὀμόσας ἐν τῷ οὐρανῷ ὀμνύει ἐν τῷ θρόνῳ τοῦ θεοῦ καὶ ἐν τῷ καθημένῳ ἐπάνω αὐτοῦ.&nbsp;&nbsp;</span>
<span class="ver"><b>23</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι ἀποδεκατοῦτε τὸ ἡδύοσμον καὶ τὸ ἄνηθον καὶ τὸ κύμινον καὶ ἀφήκατε τὰ βαρύτερα τοῦ νόμου, τὴν κρίσιν καὶ τὸ ἔλεος καὶ τὴν πίστιν·&nbsp;&nbsp; ταῦτα δὲ ἔδει ποιῆσαι κἀκεῖνα μὴ ἀφιέναι.&nbsp;&nbsp;</span>
<span class="ver"><b>24</b></span> <span class="text">ὁδηγοὶ τυφλοί, οἱ διϋλίζοντες τὸν κώνωπα, τὴν δὲ κάμηλον καταπίνοντες.&nbsp;&nbsp;</span>
<span class="ver"><b>25</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι καθαρίζετε τὸ ἔξωθεν τοῦ ποτηρίου καὶ τῆς παροψίδος, ἔσωθεν δὲ γέμουσιν ἐξ ἁρπαγῆς καὶ ἀκρασίας.&nbsp;&nbsp;</span>
<span class="ver"><b>26</b></span> <span class="text">Φαρισαῖε τυφλέ, καθάρισον πρῶτον τὸ ἐντὸς τοῦ ποτηρίου, καὶ τῆς παροψίδος, ἵνα γένηται καὶ τὸ ἐκτὸς αὐτῶν καθαρόν.&nbsp;&nbsp;</span>
<span class="ver"><b>27</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι παρομοιάζετε τάφοις κεκονιαμένοις, οἵτινες ἔξωθεν μὲν φαίνονται ὡραῖοι, ἔσωθεν δὲ γέμουσιν ὀστέων νεκρῶν καὶ πάσης ἀκαθαρσίας.&nbsp;&nbsp;</span>
<span class="ver"><b>28</b></span> <span class="text">οὕτως καὶ ὑμεῖς ἔξωθεν μὲν φαίνεσθε τοῖς ἀνθρώποις δίκαιοι, ἔσωθεν δέ ἐστε μεστοὶ ὑποκρίσεως καὶ ἀνομίας.&nbsp;&nbsp;</span>
<span class="ver"><b>29</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι οἰκοδομεῖτε τοὺς τάφους τῶν προφητῶν καὶ κοσμεῖτε τὰ μνημεῖα τῶν δικαίων,</span>
<span class="ver"><b>30</b></span> <span class="text">καὶ λέγετε·&nbsp;&nbsp; εἰ ἤμεθα ἐν ταῖς ἡμέραις τῶν πατέρων ἡμῶν, οὐκ ἂν ἤμεθα κοινωνοὶ αὐτῶν ἐν τῷ αἵματι τῶν προφητῶν.&nbsp;&nbsp;</span>
<span class="ver"><b>31</b></span> <span class="text">ὥστε μαρτυρεῖτε ἑαυτοῖς ὅτι υἱοί ἐστε τῶν φονευσάντων τοὺς προφήτας.&nbsp;&nbsp;</span>
<span class="ver"><b>32</b></span> <span class="text">καὶ ὑμεῖς πληρώσατε τὸ μέτρον τῶν πατέρων ὑμῶν.&nbsp;&nbsp;</span>
<span class="ver"><b>33</b></span> <span class="text">ὄφεις, γεννήματα ἐχιδνῶν, πῶς φύγητε ἀπὸ τῆς κρίσεως τῆς γεέννης;&nbsp;&nbsp;</span>
<span class="ver"><b>34</b></span> <span class="text">Διὰ τοῦτο ἰδοὺ ἐγὼ ἀποστέλλω πρὸς ὑμᾶς προφήτας καὶ σοφοὺς καὶ γραμματεῖς·&nbsp;&nbsp; ἐξ αὐτῶν ἀποκτενεῖτε καὶ σταυρώσετε καὶ ἐξ αὐτῶν μαστιγώσετε ἐν ταῖς συναγωγαῖς ὑμῶν καὶ διώξετε ἀπὸ πόλεως εἰς πόλιν·&nbsp;&nbsp;</span>
<span class="ver"><b>35</b></span> <span class="text">ὅπως ἔλθῃ ἐφ᾽ ὑμᾶς πᾶν αἷμα δίκαιον ἐκχυννόμενον ἐπὶ τῆς γῆς ἀπὸ τοῦ αἵματος Ἅβελ τοῦ δικαίου ἕως τοῦ αἵματος Ζαχαρίου υἱοῦ Βαραχίου, ὃν ἐφονεύσατε μεταξὺ τοῦ ναοῦ καὶ τοῦ θυσιαστηρίου.&nbsp;&nbsp;</span>
<span class="ver"><b>36</b></span> <span class="text">ἀμὴν λέγω ὑμῖν, ἥξει ταῦτα πάντα ἐπὶ τὴν γενεὰν ταύτην.&nbsp;&nbsp;</span>
<span class="ver"><b>37</b></span> <span class="text">Ἰερουσαλὴμ Ἰερουσαλήμ, ἡ ἀποκτείνουσα τοὺς προφήτας καὶ λιθοβολοῦσα τοὺς ἀπεσταλμένους πρὸς αὐτήν, ποσάκις ἠθέλησα ἐπισυναγαγεῖν τὰ τέκνα σου, ὃν τρόπον ὄρνις ἐπισυνάγει τὰ νοσσία αὐτῆς ὑπὸ τὰς πτέρυγας, καὶ οὐκ ἠθελήσατε.&nbsp;&nbsp;</span>
<span class="ver"><b>38</b></span> <span class="text">ἰδοὺ ἀφίεται ὑμῖν ὁ οἶκος ὑμῶν ἔρημος.&nbsp;&nbsp;</span>
<span class="ver"><b>39</b></span> <span class="text">λέγω γὰρ ὑμῖν, οὐ μή με ἴδητε ἀπ᾽ ἄρτι ἕως ἂν εἴπητε·&nbsp;&nbsp; εὐλογημένος ὁ ἐρχόμενος ἐν ὀνόματι κυρίου.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;24</div>
<span class="ver"><b>1</b></span> <span class="text">Καὶ ἐξελθὼν ὁ Ἰησοῦς ἀπὸ τοῦ ἱεροῦ ἐπορεύετο, καὶ προσῆλθον οἱ μαθηταὶ αὐτοῦ ἐπιδεῖξαι αὐτῷ τὰς οἰκοδομὰς τοῦ ἱεροῦ.&nbsp;&nbsp;</span>
<span class="ver"><b>2</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; οὐ βλέπετε ταῦτα πάντα;&nbsp;&nbsp; ἀμὴν λέγω ὑμῖν, οὐ μὴ ἀφεθῇ ὧδε λίθος ἐπὶ λίθον ὃς οὐ καταλυθήσεται.&nbsp;&nbsp;</span>
<span class="ver"><b>3</b></span> <span class="text">Καθημένου δὲ αὐτοῦ ἐπὶ τοῦ ὄρους τῶν ἐλαιῶν προσῆλθον αὐτῷ οἱ μαθηταὶ κατ᾽ ἰδίαν λέγοντες·&nbsp;&nbsp; εἰπὲ ἡμῖν, πότε ταῦτα ἔσται καὶ τί τὸ σημεῖον τῆς σῆς παρουσίας καὶ συντελείας τοῦ αἰῶνος;&nbsp;&nbsp;</span>
<span class="ver"><b>4</b></span> <span class="text">Καὶ ἀποκριθεὶς ὁ Ἰησοῦς εἶπεν αὐτοῖς·&nbsp;&nbsp; βλέπετε μή τις ὑμᾶς πλανήσῃ·&nbsp;&nbsp;</span>
<span class="ver"><b>5</b></span> <span class="text">πολλοὶ γὰρ ἐλεύσονται ἐπὶ τῷ ὀνόματί μου λέγοντες·&nbsp;&nbsp; ἐγώ εἰμι ὁ χριστός, καὶ πολλοὺς πλανήσουσιν.&nbsp;&nbsp;</span>
<span class="ver"><b>6</b></span> <span class="text">μελλήσετε δὲ ἀκούειν πολέμους καὶ ἀκοὰς πολέμων·&nbsp;&nbsp; ὁρᾶτε μὴ θροεῖσθε·&nbsp;&nbsp; δεῖ γὰρ γενέσθαι, ἀλλ᾽ οὔπω ἐστὶν τὸ τέλος.&nbsp;&nbsp;</span>
<span class="ver"><b>7</b></span> <span class="text">ἐγερθήσεται γὰρ ἔθνος ἐπὶ ἔθνος καὶ βασιλεία ἐπὶ βασιλείαν καὶ ἔσονται λιμοὶ καὶ σεισμοὶ κατὰ τόπους·&nbsp;&nbsp;</span>
<span class="ver"><b>8</b></span> <span class="text">πάντα δὲ ταῦτα ἀρχὴ ὠδίνων.&nbsp;&nbsp;</span>
<span class="ver"><b>9</b></span> <span class="text">Τότε παραδώσουσιν ὑμᾶς εἰς θλῖψιν καὶ ἀποκτενοῦσιν ὑμᾶς, καὶ ἔσεσθε μισούμενοι ὑπὸ πάντων τῶν ἐθνῶν διὰ τὸ ὄνομά μου.&nbsp;&nbsp;</span>
<span class="ver"><b>10</b></span> <span class="text">καὶ τότε σκανδαλισθήσονται πολλοὶ καὶ ἀλλήλους παραδώσουσιν καὶ μισήσουσιν ἀλλήλους·&nbsp;&nbsp;</span>
<span class="ver"><b>11</b></span> <span class="text">καὶ πολλοὶ ψευδοπροφῆται ἐγερθήσονται καὶ πλανήσουσιν πολλούς·&nbsp;&nbsp;</span>
<span class="ver"><b>12</b></span> <span class="text">καὶ διὰ τὸ πληθυνθῆναι τὴν ἀνομίαν ψυγήσεται ἡ ἀγάπη τῶν πολλῶν.&nbsp;&nbsp;</span>
<span class="ver"><b>13</b></span> <span class="text">ὁ δὲ ὑπομείνας εἰς τέλος οὗτος σωθήσεται.&nbsp;&nbsp;</span>
<span class="ver"><b>14</b></span> <span class="text">καὶ κηρυχθήσεται τοῦτο τὸ εὐαγγέλιον τῆς βασιλείας ἐν ὅλῃ τῇ οἰκουμένῃ εἰς μαρτύριον πᾶσιν τοῖς ἔθνεσιν, καὶ τότε ἥξει τὸ τέλος.&nbsp;&nbsp;</span>
<span class="ver"><b>15</b></span> <span class="text">Ὅταν οὖν ἴδητε τὸ βδέλυγμα τῆς ἐρημώσεως τὸ ῥηθὲν διὰ Δανιὴλ τοῦ προφήτου ἑστὸς ἐν τόπῳ ἁγίῳ, ὁ ἀναγινώσκων νοείτω,</span>
<span class="ver"><b>16</b></span> <span class="text">τότε οἱ ἐν τῇ Ἰουδαίᾳ φευγέτωσαν εἰς τὰ ὄρη,</span>
<span class="ver"><b>17</b></span> <span class="text">ὁ ἐπὶ τοῦ δώματος μὴ καταβάτω ἆραι τὰ ἐκ τῆς οἰκίας αὐτοῦ,</span>
<span class="ver"><b>18</b></span> <span class="text">καὶ ὁ ἐν τῷ ἀγρῷ μὴ ἐπιστρεψάτω ὀπίσω ἆραι τὸ ἱμάτιον αὐτοῦ.&nbsp;&nbsp;</span>
<span class="ver"><b>19</b></span> <span class="text">οὐαὶ δὲ ταῖς ἐν γαστρὶ ἐχούσαις καὶ ταῖς θηλαζούσαις ἐν ἐκείναις ταῖς ἡμέραις.&nbsp;&nbsp;</span>
<span class="ver"><b>20</b></span> <span class="text">προσεύχεσθε δὲ ἵνα μὴ γένηται ἡ φυγὴ ὑμῶν χειμῶνος μηδὲ σαββάτῳ.&nbsp;&nbsp;</span>
<span class="ver"><b>21</b></span> <span class="text">ἔσται γὰρ τότε θλῖψις μεγάλη οἵα οὐ γέγονεν ἀπ᾽ ἀρχῆς κόσμου ἕως τοῦ νῦν οὐδ᾽ οὐ μὴ γένηται.&nbsp;&nbsp;</span>
<span class="ver"><b>22</b></span> <span class="text">καὶ εἰ μὴ ἐκολοβώθησαν αἱ ἡμέραι ἐκεῖναι, οὐκ ἂν ἐσώθη πᾶσα σάρξ·&nbsp;&nbsp; διὰ δὲ τοὺς ἐκλεκτοὺς κολοβωθήσονται αἱ ἡμέραι ἐκεῖναι.&nbsp;&nbsp;</span>
<span class="ver"><b>23</b></span> <span class="text">Τότε ἐάν τις ὑμῖν εἴπῃ·&nbsp;&nbsp; ἰδοὺ ὧδε ὁ χριστός, ἤ·&nbsp;&nbsp; ὧδε, μὴ πιστεύσητε·&nbsp;&nbsp;</span>
<span class="ver"><b>24</b></span> <span class="text">ἐγερθήσονται γὰρ ψευδόχριστοι καὶ ψευδοπροφῆται καὶ δώσουσιν σημεῖα μεγάλα καὶ τέρατα ὥστε πλανῆσαι, εἰ δυνατόν, καὶ τοὺς ἐκλεκτούς.&nbsp;&nbsp;</span>
<span class="ver"><b>25</b></span> <span class="text">ἰδοὺ προείρηκα ὑμῖν.&nbsp;&nbsp;</span>
<span class="ver"><b>26</b></span> <span class="text">ἐὰν οὖν εἴπωσιν ὑμῖν·&nbsp;&nbsp; ἰδοὺ ἐν τῇ ἐρήμῳ ἐστίν, μὴ ἐξέλθητε·&nbsp;&nbsp; ἰδοὺ ἐν τοῖς ταμείοις, μὴ πιστεύσητε·&nbsp;&nbsp;</span>
<span class="ver"><b>27</b></span> <span class="text">ὥσπερ γὰρ ἡ ἀστραπὴ ἐξέρχεται ἀπὸ ἀνατολῶν καὶ φαίνεται ἕως δυσμῶν, οὕτως ἔσται ἡ παρουσία τοῦ υἱοῦ τοῦ ἀνθρώπου·&nbsp;&nbsp;</span>
<span class="ver"><b>28</b></span> <span class="text">ὅπου ἐὰν ᾖ τὸ πτῶμα, ἐκεῖ συναχθήσονται οἱ ἀετοί.&nbsp;&nbsp;</span>
<span class="ver"><b>29</b></span> <span class="text">Εὐθέως δὲ μετὰ τὴν θλῖψιν τῶν ἡμερῶν ἐκείνων ὁ ἥλιος σκοτισθήσεται, καὶ ἡ σελήνη οὐ δώσει τὸ φέγγος αὐτῆς, καὶ οἱ ἀστέρες πεσοῦνται ἀπὸ τοῦ οὐρανοῦ, καὶ αἱ δυνάμεις τῶν οὐρανῶν σαλευθήσονται.&nbsp;&nbsp;</span>
<span class="ver"><b>30</b></span> <span class="text">καὶ τότε φανήσεται τὸ σημεῖον τοῦ υἱοῦ τοῦ ἀνθρώπου ἐν οὐρανῷ, καὶ τότε κόψονται πᾶσαι αἱ φυλαὶ τῆς γῆς καὶ ὄψονται τὸν υἱὸν τοῦ ἀνθρώπου ἐρχόμενον ἐπὶ τῶν νεφελῶν τοῦ οὐρανοῦ μετὰ δυνάμεως καὶ δόξης πολλῆς·&nbsp;&nbsp;</span>
<span class="ver"><b>31</b></span> <span class="text">καὶ ἀποστελεῖ τοὺς ἀγγέλους αὐτοῦ μετὰ σάλπιγγος μεγάλης, καὶ ἐπισυνάξουσιν τοὺς ἐκλεκτοὺς αὐτοῦ ἐκ τῶν τεσσάρων ἀνέμων ἀπ᾽ ἄκρων οὐρανῶν ἕως ἄκρων αὐτῶν.&nbsp;&nbsp;</span>
<span class="ver"><b>32</b></span> <span class="text">Ἀπὸ δὲ τῆς συκῆς μάθετε τὴν παραβολήν·&nbsp;&nbsp; ὅταν ἤδη ὁ κλάδος αὐτῆς γένηται ἁπαλὸς καὶ τὰ φύλλα ἐκφύῃ, γινώσκετε ὅτι ἐγγὺς τὸ θέρος·&nbsp;&nbsp;</span>
<span class="ver"><b>33</b></span> <span class="text">οὕτως καὶ ὑμεῖς, ὅταν ἴδητε πάντα ταῦτα, γινώσκετε ὅτι ἐγγύς ἐστιν ἐπὶ θύραις.&nbsp;&nbsp;</span>
<span class="ver"><b>34</b></span> <span class="text">ἀμὴν λέγω ὑμῖν ὅτι οὐ μὴ παρέλθῃ ἡ γενεὰ αὕτη ἕως ἂν πάντα ταῦτα γένηται.&nbsp;&nbsp;</span>
<span class="ver"><b>35</b></span> <span class="text">Ὁ οὐρανὸς καὶ ἡ γῆ παρελεύσεται, οἱ δὲ λόγοι μου οὐ μὴ παρέλθωσιν.&nbsp;&nbsp;</span>
<span class="ver"><b>36</b></span> <span class="text">Περὶ δὲ τῆς ἡμέρας ἐκείνης καὶ ὥρας οὐδεὶς οἶδεν, οὐδὲ οἱ ἄγγελοι τῶν οὐρανῶν οὐδὲ ὁ υἱός, εἰ μὴ ὁ πατὴρ μόνος.&nbsp;&nbsp;</span>
<span class="ver"><b>37</b></span> <span class="text">Ὥσπερ γὰρ αἱ ἡμέραι τοῦ Νῶε, οὕτως ἔσται ἡ παρουσία τοῦ υἱοῦ τοῦ ἀνθρώπου.&nbsp;&nbsp;</span>
<span class="ver"><b>38</b></span> <span class="text">ὡς γὰρ ἦσαν ἐν ταῖς ἡμέραις ταῖς πρὸ τοῦ κατακλυσμοῦ τρώγοντες καὶ πίνοντες, γαμοῦντες καὶ γαμίζοντες, ἄχρι ἧς ἡμέρας εἰσῆλθεν Νῶε εἰς τὴν κιβωτόν,</span>
<span class="ver"><b>39</b></span> <span class="text">καὶ οὐκ ἔγνωσαν ἕως ἦλθεν ὁ κατακλυσμὸς καὶ ἦρεν ἅπαντας, οὕτως ἔσται καὶ ἡ παρουσία τοῦ υἱοῦ τοῦ ἀνθρώπου.&nbsp;&nbsp;</span>
<span class="ver"><b>40</b></span> <span class="text">Τότε δύο ἔσονται ἐν τῷ ἀγρῷ, εἷς παραλαμβάνεται καὶ εἷς ἀφίεται·&nbsp;&nbsp;</span>
<span class="ver"><b>41</b></span> <span class="text">δύο ἀλήθουσαι ἐν τῷ μύλῳ, μία παραλαμβάνεται καὶ μία ἀφίεται.&nbsp;&nbsp;</span>
<span class="ver"><b>42</b></span> <span class="text">Γρηγορεῖτε οὖν, ὅτι οὐκ οἴδατε ποίᾳ ἡμέρᾳ ὁ κύριος ὑμῶν ἔρχεται.&nbsp;&nbsp;</span>
<span class="ver"><b>43</b></span> <span class="text">Ἐκεῖνο δὲ γινώσκετε ὅτι εἰ ᾔδει ὁ οἰκοδεσπότης ποίᾳ φυλακῇ ὁ κλέπτης ἔρχεται, ἐγρηγόρησεν ἂν καὶ οὐκ ἂν εἴασεν διορυχθῆναι τὴν οἰκίαν αὐτοῦ.&nbsp;&nbsp;</span>
<span class="ver"><b>44</b></span> <span class="text">διὰ τοῦτο καὶ ὑμεῖς γίνεσθε ἕτοιμοι, ὅτι ᾗ οὐ δοκεῖτε ὥρᾳ ὁ υἱὸς τοῦ ἀνθρώπου ἔρχεται.&nbsp;&nbsp;</span>
<span class="ver"><b>45</b></span> <span class="text">Τίς ἄρα ἐστὶν ὁ πιστὸς δοῦλος καὶ φρόνιμος ὃν κατέστησεν ὁ κύριος ἐπὶ τῆς οἰκετείας αὐτοῦ τοῦ δοῦναι αὐτοῖς τὴν τροφὴν ἐν καιρῷ;&nbsp;&nbsp;</span>
<span class="ver"><b>46</b></span> <span class="text">μακάριος ὁ δοῦλος ἐκεῖνος ὃν ἐλθὼν ὁ κύριος αὐτοῦ εὑρήσει οὕτως ποιοῦντα·&nbsp;&nbsp;</span>
<span class="ver"><b>47</b></span> <span class="text">ἀμὴν λέγω ὑμῖν ὅτι ἐπὶ πᾶσιν τοῖς ὑπάρχουσιν αὐτοῦ καταστήσει αὐτόν.&nbsp;&nbsp;</span>
<span class="ver"><b>48</b></span> <span class="text">ἐὰν δὲ εἴπῃ ὁ κακὸς δοῦλος ἐκεῖνος ἐν τῇ καρδίᾳ αὐτοῦ·&nbsp;&nbsp; χρονίζει μου ὁ κύριος,</span>
<span class="ver"><b>49</b></span> <span class="text">καὶ ἄρξηται τύπτειν τοὺς συνδούλους αὐτοῦ, ἐσθίῃ δὲ καὶ πίνῃ μετὰ τῶν μεθυόντων,</span>
<span class="ver"><b>50</b></span> <span class="text">ἥξει ὁ κύριος τοῦ δούλου ἐκείνου ἐν ἡμέρᾳ ᾗ οὐ προσδοκᾷ καὶ ἐν ὥρᾳ ᾗ οὐ γινώσκει,</span>
<span class="ver"><b>51</b></span> <span class="text">καὶ διχοτομήσει αὐτὸν καὶ τὸ μέρος αὐτοῦ μετὰ τῶν ὑποκριτῶν θήσει·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;25</div>
<span class="ver"><b>1</b></span> <span class="text">Τότε ὁμοιωθήσεται ἡ βασιλεία τῶν οὐρανῶν δέκα παρθένοις, αἵτινες λαβοῦσαι τὰς λαμπάδας αυτών ἐξῆλθον εἰς ὑπάντησιν τοῦ νυμφίου.&nbsp;&nbsp;</span>
<span class="ver"><b>2</b></span> <span class="text">πέντε δὲ ἐξ αὐτῶν ἦσαν μωραὶ καὶ πέντε φρόνιμοι.&nbsp;&nbsp;</span>
<span class="ver"><b>3</b></span> <span class="text">αἱ γὰρ μωραὶ λαβοῦσαι τὰς λαμπάδας αὐτῶν οὐκ ἔλαβον μεθ᾽ ἑαυτῶν ἔλαιον.&nbsp;&nbsp;</span>
<span class="ver"><b>4</b></span> <span class="text">αἱ δὲ φρόνιμοι ἔλαβον ἔλαιον ἐν τοῖς ἀγγείοις μετὰ τῶν λαμπάδων ἑαυτῶν.&nbsp;&nbsp;</span>
<span class="ver"><b>5</b></span> <span class="text">χρονίζοντος δὲ τοῦ νυμφίου ἐνύσταξαν πᾶσαι καὶ ἐκάθευδον.&nbsp;&nbsp;</span>
<span class="ver"><b>6</b></span> <span class="text">μέσης δὲ νυκτὸς κραυγὴ γέγονεν·&nbsp;&nbsp; ἰδοὺ ὁ νυμφίος, ἐξέρχεσθε εἰς ἀπάντησιν.&nbsp;&nbsp;</span>
<span class="ver"><b>7</b></span> <span class="text">τότε ἠγέρθησαν πᾶσαι αἱ παρθένοι ἐκεῖναι καὶ ἐκόσμησαν τὰς λαμπάδας ἑαυτῶν.&nbsp;&nbsp;</span>
<span class="ver"><b>8</b></span> <span class="text">αἱ δὲ μωραὶ ταῖς φρονίμοις εἶπον·&nbsp;&nbsp; δότε ἡμῖν ἐκ τοῦ ἐλαίου ὑμῶν, ὅτι αἱ λαμπάδες ἡμῶν σβέννυνται.&nbsp;&nbsp;</span>
<span class="ver"><b>9</b></span> <span class="text">ἀπεκρίθησαν δὲ αἱ φρόνιμοι λέγουσαι·&nbsp;&nbsp; μήποτε οὐ μὴ ἀρκέσῃ ἡμῖν καὶ ὑμῖν·&nbsp;&nbsp; πορεύεσθε μᾶλλον πρὸς τοὺς πωλοῦντας καὶ ἀγοράσατε ἑαυταῖς.&nbsp;&nbsp;</span>
<span class="ver"><b>10</b></span> <span class="text">ἀπερχομένων δὲ αὐτῶν ἀγοράσαι ἦλθεν ὁ νυμφίος, καὶ αἱ ἕτοιμοι εἰσῆλθον μετ᾽ αὐτοῦ εἰς τοὺς γάμους καὶ ἐκλείσθη ἡ θύρα.&nbsp;&nbsp;</span>
<span class="ver"><b>11</b></span> <span class="text">ὕστερον δὲ ἔρχονται καὶ αἱ λοιπαὶ παρθένοι λέγουσαι·&nbsp;&nbsp; κύριε κύριε, ἄνοιξον ἡμῖν.&nbsp;&nbsp;</span>
<span class="ver"><b>12</b></span> <span class="text">ὁ δὲ ἀποκριθεὶς εἶπεν·&nbsp;&nbsp; ἀμὴν λέγω ὑμῖν, οὐκ οἶδα ὑμᾶς.&nbsp;&nbsp;</span>
<span class="ver"><b>13</b></span> <span class="text">Γρηγορεῖτε οὖν, ὅτι οὐκ οἴδατε τὴν ἡμέραν οὐδὲ τὴν ὥραν.&nbsp;&nbsp;</span>
<span class="ver"><b>14</b></span> <span class="text">Ὥσπερ γὰρ ἄνθρωπος ἀποδημῶν ἐκάλεσεν τοὺς ἰδίους δούλους καὶ παρέδωκεν αὐτοῖς τὰ ὑπάρχοντα αὐτοῦ,</span>
<span class="ver"><b>15</b></span> <span class="text">καὶ ᾧ μὲν ἔδωκεν πέντε τάλαντα, ᾧ δὲ δύο, ᾧ δὲ ἕν, ἑκάστῳ κατὰ τὴν ἰδίαν δύναμιν, καὶ ἀπεδήμησεν.&nbsp;&nbsp; εὐθέως</span>
<span class="ver"><b>16</b></span> <span class="text">πορευθεὶς ὁ τὰ πέντε τάλαντα λαβὼν ἠργάσατο ἐν αὐτοῖς καὶ ἐκέρδησεν ἄλλα πέντε τάλαντα.&nbsp;&nbsp;</span>
<span class="ver"><b>17</b></span> <span class="text">ὡσαύτως καὶ ὁ τὰ δύο ἐκέρδησεν ἄλλα δύο.&nbsp;&nbsp;</span>
<span class="ver"><b>18</b></span> <span class="text">ὁ δὲ τὸ ἓν λαβὼν ἀπελθὼν ὤρυξεν γῆν καὶ ἔκρυψεν τὸ ἀργύριον τοῦ κυρίου αὐτοῦ.&nbsp;&nbsp;</span>
<span class="ver"><b>19</b></span> <span class="text">Μετὰ δὲ πολὺν χρόνον ἔρχεται ὁ κύριος τῶν δούλων ἐκείνων καὶ συναίρει λόγον μετ᾽ αὐτῶν.&nbsp;&nbsp;</span>
<span class="ver"><b>20</b></span> <span class="text">καὶ προσελθὼν ὁ τὰ πέντε τάλαντα λαβὼν προσήνεγκεν ἄλλα πέντε τάλαντα λέγων·&nbsp;&nbsp; κύριε, πέντε τάλαντά μοι παρέδωκας·&nbsp;&nbsp; ἴδε ἄλλα πέντε τάλαντα ἐκέρδησα.&nbsp;&nbsp;</span>
<span class="ver"><b>21</b></span> <span class="text">ἔφη αὐτῷ ὁ κύριος αὐτοῦ·&nbsp;&nbsp; εὖ, δοῦλε ἀγαθὲ καὶ πιστέ, ἐπὶ ὀλίγα ἦς πιστός, ἐπὶ πολλῶν σε καταστήσω·&nbsp;&nbsp; εἴσελθε εἰς τὴν χαρὰν τοῦ κυρίου σου.&nbsp;&nbsp;</span>
<span class="ver"><b>22</b></span> <span class="text">Προσελθὼν καὶ ὁ τὰ δύο τάλαντα εἶπεν·&nbsp;&nbsp; κύριε, δύο τάλαντά μοι παρέδωκας·&nbsp;&nbsp; ἴδε ἄλλα δύο τάλαντα ἐκέρδησα.&nbsp;&nbsp;</span>
<span class="ver"><b>23</b></span> <span class="text">ἔφη αὐτῷ ὁ κύριος αὐτοῦ·&nbsp;&nbsp; εὖ, δοῦλε ἀγαθὲ καὶ πιστέ, ἐπὶ ὀλίγα ἦς πιστός, ἐπὶ πολλῶν σε καταστήσω·&nbsp;&nbsp; εἴσελθε εἰς τὴν χαρὰν τοῦ κυρίου σου.&nbsp;&nbsp;</span>
<span class="ver"><b>24</b></span> <span class="text">Προσελθὼν δὲ καὶ ὁ τὸ ἓν τάλαντον εἰληφὼς εἶπεν·&nbsp;&nbsp; κύριε, ἔγνων σε ὅτι σκληρὸς εἶ ἄνθρωπος, θερίζων ὅπου οὐκ ἔσπειρας καὶ συνάγων ὅθεν οὐ διεσκόρπισας,</span>
<span class="ver"><b>25</b></span> <span class="text">καὶ φοβηθεὶς ἀπελθὼν ἔκρυψα τὸ τάλαντόν σου ἐν τῇ γῇ·&nbsp;&nbsp; ἴδε ἔχεις τὸ σόν.&nbsp;&nbsp;</span>
<span class="ver"><b>26</b></span> <span class="text">Ἀποκριθεὶς δὲ ὁ κύριος αὐτοῦ εἶπεν αὐτῷ·&nbsp;&nbsp; πονηρὲ δοῦλε καὶ ὀκνηρέ, ᾔδεις ὅτι θερίζω ὅπου οὐκ ἔσπειρα καὶ συνάγω ὅθεν οὐ διεσκόρπισα;&nbsp;&nbsp;</span>
<span class="ver"><b>27</b></span> <span class="text">ἔδει σε οὖν βαλεῖν τὰ ἀργύριά μου τοῖς τραπεζείταις, καὶ ἐλθὼν ἐγὼ ἐκομισάμην ἂν τὸ ἐμὸν σὺν τόκῳ.&nbsp;&nbsp;</span>
<span class="ver"><b>28</b></span> <span class="text">ἄρατε οὖν ἀπ᾽ αὐτοῦ τὸ τάλαντον καὶ δότε τῷ ἔχοντι τὰ δέκα τάλαντα·&nbsp;&nbsp;</span>
<span class="ver"><b>29</b></span> <span class="text">Τῷ γὰρ ἔχοντι παντὶ δοθήσεται καὶ περισσευθήσεται, τοῦ δὲ μὴ ἔχοντος καὶ ὃ ἔχει ἀρθήσεται ἀπ᾽ αὐτοῦ.&nbsp;&nbsp;</span>
<span class="ver"><b>30</b></span> <span class="text">καὶ τὸν ἀχρεῖον δοῦλον ἐκβάλετε εἰς τὸ σκότος τὸ ἐξώτερον·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>31</b></span> <span class="text">Ὅταν δὲ ἔλθῃ ὁ υἱὸς τοῦ ἀνθρώπου ἐν τῇ δόξῃ αὐτοῦ καὶ πάντες οἱ ἄγγελοι μετ᾽ αὐτοῦ, τότε καθίσει ἐπὶ θρόνου δόξης αὐτοῦ·&nbsp;&nbsp;</span>
<span class="ver"><b>32</b></span> <span class="text">καὶ συναχθήσονται ἔμπροσθεν αὐτοῦ πάντα τὰ ἔθνη, καὶ ἀφοριεῖ αὐτοὺς ἀπ᾽ ἀλλήλων, ὥσπερ ὁ ποιμὴν ἀφορίζει τὰ πρόβατα ἀπὸ τῶν ἐρίφων,</span>
<span class="ver"><b>33</b></span> <span class="text">καὶ στήσει τὰ μὲν πρόβατα ἐκ δεξιῶν αὐτοῦ, τὰ δὲ ἐρίφια ἐξ εὐωνύμων.&nbsp;&nbsp;</span>
<span class="ver"><b>34</b></span> <span class="text">Τότε ἐρεῖ ὁ βασιλεὺς τοῖς ἐκ δεξιῶν αὐτοῦ·&nbsp;&nbsp; δεῦτε οἱ εὐλογημένοι τοῦ πατρός μου, κληρονομήσατε τὴν ἡτοιμασμένην ὑμῖν βασιλείαν ἀπὸ καταβολῆς κόσμου.&nbsp;&nbsp;</span>
<span class="ver"><b>35</b></span> <span class="text">ἐπείνασα γὰρ καὶ ἐδώκατέ μοι φαγεῖν, ἐδίψησα καὶ ἐποτίσατέ με, ξένος ἤμην καὶ συνηγάγετέ με,</span>
<span class="ver"><b>36</b></span> <span class="text">γυμνὸς καὶ περιεβάλετέ με, ἠσθένησα καὶ ἐπεσκέψασθέ με, ἐν φυλακῇ ἤμην καὶ ἤλθατε πρός με.&nbsp;&nbsp;</span>
<span class="ver"><b>37</b></span> <span class="text">τότε ἀποκριθήσονται αὐτῷ οἱ δίκαιοι λέγοντες·&nbsp;&nbsp; κύριε, πότε σε εἴδομεν πεινῶντα καὶ ἐθρέψαμεν, ἢ διψῶντα καὶ ἐποτίσαμεν;&nbsp;&nbsp;</span>
<span class="ver"><b>38</b></span> <span class="text">πότε δέ σε εἴδομεν ξένον καὶ συνηγάγομεν, ἢ γυμνὸν καὶ περιεβάλομεν;&nbsp;&nbsp;</span>
<span class="ver"><b>39</b></span> <span class="text">πότε δέ σε εἴδομεν ἀσθενῆ ἢ ἐν φυλακῇ καὶ ἤλθομεν πρός σε;&nbsp;&nbsp;</span>
<span class="ver"><b>40</b></span> <span class="text">καὶ ἀποκριθεὶς ὁ βασιλεὺς ἐρεῖ αὐτοῖς·&nbsp;&nbsp; ἀμὴν λέγω ὑμῖν, ἐφ᾽ ὅσον ἐποιήσατε ἑνὶ τούτων τῶν ἀδελφῶν μου τῶν ἐλαχίστων, ἐμοὶ ἐποιήσατε.&nbsp;&nbsp;</span>
<span class="ver"><b>41</b></span> <span class="text">Τότε ἐρεῖ καὶ τοῖς ἐξ εὐωνύμων·&nbsp;&nbsp; πορεύεσθε ἀπ᾽ ἐμοῦ κατηραμένοι εἰς τὸ πῦρ τὸ αἰώνιον τὸ ἡτοιμασμένον τῷ διαβόλῳ καὶ τοῖς ἀγγέλοις αὐτοῦ.&nbsp;&nbsp;</span>
<span class="ver"><b>42</b></span> <span class="text">ἐπείνασα γὰρ καὶ οὐκ ἐδώκατέ μοι φαγεῖν, ἐδίψησα καὶ οὐκ ἐποτίσατέ με,</span>
<span class="ver"><b>43</b></span> <span class="text">ξένος ἤμην καὶ οὐ συνηγάγετέ με, γυμνὸς καὶ οὐ περιεβάλετέ με, ἀσθενὴς καὶ ἐν φυλακῇ καὶ οὐκ ἐπεσκέψασθέ με.&nbsp;&nbsp;</span>
<span class="ver"><b>44</b></span> <span class="text">τότε ἀποκριθήσονται καὶ αὐτοὶ λέγοντες·&nbsp;&nbsp; κύριε, πότε σε εἴδομεν πεινῶντα ἢ διψῶντα ἢ ξένον ἢ γυμνὸν ἢ ἀσθενῆ ἢ ἐν φυλακῇ καὶ οὐ διηκονήσαμέν σοι;&nbsp;&nbsp;</span>
<span class="ver"><b>45</b></span> <span class="text">τότε ἀποκριθήσεται αὐτοῖς λέγων·&nbsp;&nbsp; ἀμὴν λέγω ὑμῖν, ἐφ᾽ ὅσον οὐκ ἐποιήσατε ἑνὶ τούτων τῶν ἐλαχίστων, οὐδὲ ἐμοὶ ἐποιήσατε.&nbsp;&nbsp;</span>
<span class="ver"><b>46</b></span> <span class="text">καὶ ἀπελεύσονται οὗτοι εἰς κόλασιν αἰώνιον, οἱ δὲ δίκαιοι εἰς ζωὴν αἰώνιον.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;26</div>
<span class="ver"><b>1</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς πάντας τοὺς λόγους τούτους, εἶπεν τοῖς μαθηταῖς αὐτοῦ·&nbsp;&nbsp;</span>
<span class="ver"><b>2</b></span> <span class="text">οἴδατε ὅτι μετὰ δύο ἡμέρας τὸ πάσχα γίνεται, καὶ ὁ υἱὸς τοῦ ἀνθρώπου παραδίδοται εἰς τὸ σταυρωθῆναι.&nbsp;&nbsp;</span>
<span class="ver"><b>3</b></span> <span class="text">Τότε συνήχθησαν οἱ ἀρχιερεῖς καὶ οἱ πρεσβύτεροι τοῦ λαοῦ εἰς τὴν αὐλὴν τοῦ ἀρχιερέως τοῦ λεγομένου Καϊάφα</span>
<span class="ver"><b>4</b></span> <span class="text">καὶ συνεβουλεύσαντο ἵνα τὸν Ἰησοῦν δόλῳ κρατήσωσιν καὶ ἀποκτείνωσιν·&nbsp;&nbsp;</span>
<span class="ver"><b>5</b></span> <span class="text">ἔλεγον δέ·&nbsp;&nbsp; μὴ ἐν τῇ ἑορτῇ, ἵνα μὴ θόρυβος γένηται ἐν τῷ λαῷ.&nbsp;&nbsp;</span>
<span class="ver"><b>6</b></span> <span class="text">Τοῦ δὲ Ἰησοῦ γενομένου ἐν Βηθανίᾳ ἐν οἰκίᾳ Σίμωνος τοῦ λεπροῦ,</span>
<span class="ver"><b>7</b></span> <span class="text">προσῆλθεν αὐτῷ γυνὴ ἔχουσα ἀλάβαστρον μύρου βαρυτίμου καὶ κατέχεεν ἐπὶ τῆς κεφαλῆς αὐτοῦ ἀνακειμένου.&nbsp;&nbsp;</span>
<span class="ver"><b>8</b></span> <span class="text">ἰδόντες δὲ οἱ μαθηταὶ ἠγανάκτησαν λέγοντες·&nbsp;&nbsp; εἰς τί ἡ ἀπώλεια αὕτη;&nbsp;&nbsp;</span>
<span class="ver"><b>9</b></span> <span class="text">ἐδύνατο γὰρ τοῦτο πραθῆναι πολλοῦ καὶ δοθῆναι πτωχοῖς.&nbsp;&nbsp;</span>
<span class="ver"><b>10</b></span> <span class="text">Γνοὺς δὲ ὁ Ἰησοῦς εἶπεν αὐτοῖς·&nbsp;&nbsp; τί κόπους παρέχετε τῇ γυναικί;&nbsp;&nbsp; ἔργον γὰρ καλὸν ἠργάσατο εἰς ἐμέ·&nbsp;&nbsp;</span>
<span class="ver"><b>11</b></span> <span class="text">πάντοτε γὰρ τοὺς πτωχοὺς ἔχετε μεθ᾽ ἑαυτῶν, ἐμὲ δὲ οὐ πάντοτε ἔχετε·&nbsp;&nbsp;</span>
<span class="ver"><b>12</b></span> <span class="text">βαλοῦσα γὰρ αὕτη τὸ μύρον τοῦτο ἐπὶ τοῦ σώματός μου πρὸς τὸ ἐνταφιάσαι με ἐποίησεν.&nbsp;&nbsp;</span>
<span class="ver"><b>13</b></span> <span class="text">ἀμὴν λέγω ὑμῖν, ὅπου ἐὰν κηρυχθῇ τὸ εὐαγγέλιον τοῦτο ἐν ὅλῳ τῷ κόσμῳ, λαληθήσεται καὶ ὃ ἐποίησεν αὕτη εἰς μνημόσυνον αὐτῆς.&nbsp;&nbsp;</span>
<span class="ver"><b>14</b></span> <span class="text">Τότε πορευθεὶς εἷς τῶν δώδεκα, ὁ λεγόμενος Ἰούδας Ἰσκαριώτης, πρὸς τοὺς ἀρχιερεῖς</span>
<span class="ver"><b>15</b></span> <span class="text">εἶπεν·&nbsp;&nbsp; τί θέλετέ μοι δοῦναι, κἀγὼ ὑμῖν παραδώσω αὐτόν;&nbsp;&nbsp; οἱ δὲ ἔστησαν αὐτῷ τριάκοντα ἀργύρια.&nbsp;&nbsp;</span>
<span class="ver"><b>16</b></span> <span class="text">καὶ ἀπὸ τότε ἐζήτει εὐκαιρίαν ἵνα αὐτὸν παραδῷ.&nbsp;&nbsp;</span>
<span class="ver"><b>17</b></span> <span class="text">Τῇ δὲ πρώτῃ τῶν ἀζύμων προσῆλθον οἱ μαθηταὶ τῷ Ἰησοῦ λέγοντες·&nbsp;&nbsp; ποῦ θέλεις ἑτοιμάσωμέν σοι φαγεῖν τὸ πάσχα;&nbsp;&nbsp;</span>
<span class="ver"><b>18</b></span> <span class="text">ὁ δὲ εἶπεν·&nbsp;&nbsp; ὑπάγετε εἰς τὴν πόλιν πρὸς τὸν δεῖνα καὶ εἴπατε αὐτῷ·&nbsp;&nbsp; ὁ διδάσκαλος λέγει·&nbsp;&nbsp; ὁ καιρός μου ἐγγύς ἐστιν, πρὸς σὲ ποιῶ τὸ πάσχα μετὰ τῶν μαθητῶν μου.&nbsp;&nbsp;</span>
<span class="ver"><b>19</b></span> <span class="text">καὶ ἐποίησαν οἱ μαθηταὶ ὡς συνέταξεν αὐτοῖς ὁ Ἰησοῦς καὶ ἡτοίμασαν τὸ πάσχα.&nbsp;&nbsp;</span>
<span class="ver"><b>20</b></span> <span class="text">Ὀψίας δὲ γενομένης ἀνέκειτο μετὰ τῶν δώδεκα.&nbsp;&nbsp;</span>
<span class="ver"><b>21</b></span> <span class="text">καὶ ἐσθιόντων αὐτῶν εἶπεν·&nbsp;&nbsp; ἀμὴν λέγω ὑμῖν ὅτι εἷς ἐξ ὑμῶν παραδώσει με.&nbsp;&nbsp;</span>
<span class="ver"><b>22</b></span> <span class="text">καὶ λυπούμενοι σφόδρα ἤρξαντο λέγειν αὐτῷ εἷς ἕκαστος·&nbsp;&nbsp; μήτι ἐγώ εἰμι, κύριε;&nbsp;&nbsp;</span>
<span class="ver"><b>23</b></span> <span class="text">ὁ δὲ ἀποκριθεὶς εἶπεν·&nbsp;&nbsp; ὁ ἐμβάψας μετ᾽ ἐμοῦ τὴν χεῖρα ἐν τῷ τρυβλίῳ οὗτός με παραδώσει.&nbsp;&nbsp;</span>
<span class="ver"><b>24</b></span> <span class="text">ὁ μὲν υἱὸς τοῦ ἀνθρώπου ὑπάγει καθὼς γέγραπται περὶ αὐτοῦ, οὐαὶ δὲ τῷ ἀνθρώπῳ ἐκείνῳ δι᾽ οὗ ὁ υἱὸς τοῦ ἀνθρώπου παραδίδοται·&nbsp;&nbsp; καλὸν ἦν αὐτῷ εἰ οὐκ ἐγεννήθη ὁ ἄνθρωπος ἐκεῖνος.&nbsp;&nbsp;</span>
<span class="ver"><b>25</b></span> <span class="text">ἀποκριθεὶς δὲ Ἰούδας ὁ παραδιδοὺς αὐτὸν εἶπεν·&nbsp;&nbsp; μήτι ἐγώ εἰμι, ῥαββεί;&nbsp;&nbsp; λέγει αὐτῷ·&nbsp;&nbsp; σὺ εἶπας.&nbsp;&nbsp;</span>
<span class="ver"><b>26</b></span> <span class="text">Ἐσθιόντων δὲ αὐτῶν λαβὼν ὁ Ἰησοῦς ἄρτον καὶ εὐλογήσας ἔκλασεν καὶ δοὺς τοῖς μαθηταῖς εἶπεν·&nbsp;&nbsp; λάβετε φάγετε, τοῦτό ἐστιν τὸ σῶμά μου.&nbsp;&nbsp;</span>
<span class="ver"><b>27</b></span> <span class="text">καὶ λαβὼν ποτήριον καὶ εὐχαριστήσας ἔδωκεν αὐτοῖς λέγων·&nbsp;&nbsp; πίετε ἐξ αὐτοῦ πάντες,</span>
<span class="ver"><b>28</b></span> <span class="text">τοῦτο γάρ ἐστιν τὸ αἷμά μου τῆς διαθήκης τὸ περὶ πολλῶν ἐκχυννόμενον εἰς ἄφεσιν ἁμαρτιῶν.&nbsp;&nbsp;</span>
<span class="ver"><b>29</b></span> <span class="text">λέγω δὲ ὑμῖν, οὐ μὴ πίω ἀπ᾽ ἄρτι ἐκ τούτου τοῦ γενήματος τῆς ἀμπέλου ἕως τῆς ἡμέρας ἐκείνης ὅταν αὐτὸ πίνω μεθ᾽ ὑμῶν καινὸν ἐν τῇ βασιλείᾳ τοῦ πατρός μου.&nbsp;&nbsp;</span>
<span class="ver"><b>30</b></span> <span class="text">Καὶ ὑμνήσαντες ἐξῆλθον εἰς τὸ ὄρος τῶν ἐλαιῶν.&nbsp;&nbsp;</span>
<span class="ver"><b>31</b></span> <span class="text">Τότε λέγει αὐτοῖς ὁ Ἰησοῦς·&nbsp;&nbsp; πάντες ὑμεῖς σκανδαλισθήσεσθε ἐν ἐμοὶ ἐν τῇ νυκτὶ ταύτῃ, γέγραπται γάρ·&nbsp;&nbsp; πατάξω τὸν ποιμένα, καὶ διασκορπισθήσονται τὰ πρόβατα τῆς ποίμνης.&nbsp;&nbsp;</span>
<span class="ver"><b>32</b></span> <span class="text">μετὰ δὲ τὸ ἐγερθῆναί με προάξω ὑμᾶς εἰς τὴν Γαλιλαίαν.&nbsp;&nbsp;</span>
<span class="ver"><b>33</b></span> <span class="text">ἀποκριθεὶς δὲ ὁ Πέτρος εἶπεν αὐτῷ·&nbsp;&nbsp; εἰ πάντες σκανδαλισθήσονται ἐν σοί, ἐγὼ οὐδέποτε σκανδαλισθήσομαι.&nbsp;&nbsp;</span>
<span class="ver"><b>34</b></span> <span class="text">ἔφη αὐτῷ ὁ Ἰησοῦς·&nbsp;&nbsp; ἀμὴν λέγω σοι ὅτι ἐν ταύτῃ τῇ νυκτὶ πρὶν ἀλέκτορα φωνῆσαι τρὶς ἀπαρνήσῃ με.&nbsp;&nbsp;</span>
<span class="ver"><b>35</b></span> <span class="text">λέγει αὐτῷ ὁ Πέτρος·&nbsp;&nbsp; κἂν δέῃ με σὺν σοὶ ἀποθανεῖν, οὐ μή σε ἀπαρνήσομαι.&nbsp;&nbsp; ὁμοίως καὶ πάντες οἱ μαθηταὶ εἶπον.&nbsp;&nbsp;</span>
<span class="ver"><b>36</b></span> <span class="text">Τότε ἔρχεται μετ᾽ αὐτῶν ὁ Ἰησοῦς εἰς χωρίον λεγόμενον Γεθσημανεὶ καὶ λέγει τοῖς μαθηταῖς·&nbsp;&nbsp; καθίσατε αὐτοῦ ἕως οὗ ἀπελθὼν ἐκεῖ προσεύξωμαι.&nbsp;&nbsp;</span>
<span class="ver"><b>37</b></span> <span class="text">καὶ παραλαβὼν τὸν Πέτρον καὶ τοὺς δύο υἱοὺς Ζεβεδαίου ἤρξατο λυπεῖσθαι καὶ ἀδημονεῖν.&nbsp;&nbsp;</span>
<span class="ver"><b>38</b></span> <span class="text">τότε λέγει αὐτοῖς·&nbsp;&nbsp; περίλυπός ἐστιν ἡ ψυχή μου ἕως θανάτου·&nbsp;&nbsp; μείνατε ὧδε καὶ γρηγορεῖτε μετ᾽ ἐμοῦ.&nbsp;&nbsp;</span>
<span class="ver"><b>39</b></span> <span class="text">Καὶ προελθὼν μικρὸν ἔπεσεν ἐπὶ πρόσωπον αὐτοῦ προσευχόμενος καὶ λέγων·&nbsp;&nbsp; πάτερ μου, εἰ δυνατόν ἐστιν, παρελθέτω ἀπ᾽ ἐμοῦ τὸ ποτήριον τοῦτο·&nbsp;&nbsp; πλὴν οὐχ ὡς ἐγὼ θέλω ἀλλ᾽ ὡς σύ.&nbsp;&nbsp;</span>
<span class="ver"><b>40</b></span> <span class="text">καὶ ἔρχεται πρὸς τοὺς μαθητὰς καὶ εὑρίσκει αὐτοὺς καθεύδοντας, καὶ λέγει τῷ Πέτρῳ·&nbsp;&nbsp; οὕτως οὐκ ἰσχύσατε μίαν ὥραν γρηγορῆσαι μετ᾽ ἐμοῦ;&nbsp;&nbsp;</span>
<span class="ver"><b>41</b></span> <span class="text">γρηγορεῖτε καὶ προσεύχεσθε, ἵνα μὴ εἰσέλθητε εἰς πειρασμόν·&nbsp;&nbsp; τὸ μὲν πνεῦμα πρόθυμον ἡ δὲ σὰρξ ἀσθενής.&nbsp;&nbsp;</span>
<span class="ver"><b>42</b></span> <span class="text">Πάλιν ἐκ δευτέρου ἀπελθὼν προσηύξατο λέγων·&nbsp;&nbsp; πάτερ μου, εἰ οὐ δύναται τοῦτο παρελθεῖν ἐὰν μὴ αὐτὸ πίω, γενηθήτω τὸ θέλημά σου.&nbsp;&nbsp;</span>
<span class="ver"><b>43</b></span> <span class="text">καὶ ἐλθὼν πάλιν εὗρεν αὐτοὺς καθεύδοντας, ἦσαν γὰρ αὐτῶν οἱ ὀφθαλμοὶ βεβαρημένοι.&nbsp;&nbsp;</span>
<span class="ver"><b>44</b></span> <span class="text">Καὶ ἀφεὶς αὐτοὺς πάλιν ἀπελθὼν προσηύξατο ἐκ τρίτου τὸν αὐτὸν λόγον εἰπὼν πάλιν.&nbsp;&nbsp;</span>
<span class="ver"><b>45</b></span> <span class="text">τότε ἔρχεται πρὸς τοὺς μαθητὰς καὶ λέγει αὐτοῖς·&nbsp;&nbsp; καθεύδετε τὸ λοιπὸν καὶ ἀναπαύεσθε·&nbsp;&nbsp; ἰδοὺ ἤγγικεν ἡ ὥρα καὶ ὁ υἱὸς τοῦ ἀνθρώπου παραδίδοται εἰς χεῖρας ἁμαρτωλῶν.&nbsp;&nbsp;</span>
<span class="ver"><b>46</b></span> <span class="text">ἐγείρεσθε ἄγωμεν·&nbsp;&nbsp; ἰδοὺ ἤγγικεν ὁ παραδιδούς με.&nbsp;&nbsp;</span>
<span class="ver"><b>47</b></span> <span class="text">Καὶ ἔτι αὐτοῦ λαλοῦντος ἰδοὺ Ἰούδας εἷς τῶν δώδεκα ἦλθεν καὶ μετ᾽ αὐτοῦ ὄχλος πολὺς μετὰ μαχαιρῶν καὶ ξύλων ἀπὸ τῶν ἀρχιερέων καὶ πρεσβυτέρων τοῦ λαοῦ.&nbsp;&nbsp;</span>
<span class="ver"><b>48</b></span> <span class="text">ὁ δὲ παραδιδοὺς αὐτὸν ἔδωκεν αὐτοῖς σημεῖον λέγων·&nbsp;&nbsp; ὃν ἂν φιλήσω αὐτός ἐστιν, κρατήσατε αὐτόν.&nbsp;&nbsp;</span>
<span class="ver"><b>49</b></span> <span class="text">καὶ εὐθέως προσελθὼν τῷ Ἰησοῦ εἶπεν·&nbsp;&nbsp; χαῖρε, ῥαββεί, καὶ κατεφίλησεν αὐτόν.&nbsp;&nbsp;</span>
<span class="ver"><b>50</b></span> <span class="text">ὁ δὲ Ἰησοῦς εἶπεν αὐτῷ·&nbsp;&nbsp; ἑταῖρε, ἐφ᾽ ὃ πάρει.&nbsp;&nbsp; τότε προσελθόντες ἐπέβαλον τὰς χεῖρας ἐπὶ τὸν Ἰησοῦν καὶ ἐκράτησαν αὐτόν.&nbsp;&nbsp;</span>
<span class="ver"><b>51</b></span> <span class="text">Καὶ ἰδοὺ εἷς τῶν μετὰ Ἰησοῦ ἐκτείνας τὴν χεῖρα ἀπέσπασεν τὴν μάχαιραν αὐτοῦ καὶ πατάξας τὸν δοῦλον τοῦ ἀρχιερέως ἀφεῖλεν αὐτοῦ τὸ ὠτίον.&nbsp;&nbsp;</span>
<span class="ver"><b>52</b></span> <span class="text">τότε λέγει αὐτῷ ὁ Ἰησοῦς·&nbsp;&nbsp; ἀπόστρεψον τὴν μάχαιράν σου εἰς τὸν τόπον αὐτῆς·&nbsp;&nbsp; πάντες γὰρ οἱ λαβόντες μάχαιραν ἐν μαχαίρῃ ἀπολοῦνται.&nbsp;&nbsp;</span>
<span class="ver"><b>53</b></span> <span class="text">ἢ δοκεῖς ὅτι οὐ δύναμαι παρακαλέσαι τὸν πατέρα μου, καὶ παραστήσει μοι ἄρτι πλείω δώδεκα λεγιῶνας ἀγγέλων;&nbsp;&nbsp;</span>
<span class="ver"><b>54</b></span> <span class="text">πῶς οὖν πληρωθῶσιν αἱ γραφαὶ ὅτι οὕτως δεῖ γενέσθαι;&nbsp;&nbsp;</span>
<span class="ver"><b>55</b></span> <span class="text">Ἐν ἐκείνῃ τῇ ὥρᾳ εἶπεν ὁ Ἰησοῦς τοῖς ὄχλοις·&nbsp;&nbsp; ὡς ἐπὶ λῃστὴν ἐξήλθατε μετὰ μαχαιρῶν καὶ ξύλων συλλαβεῖν με;&nbsp;&nbsp; καθ᾽ ἡμέραν ἐν τῷ ἱερῷ ἐκαθεζόμην διδάσκων καὶ οὐκ ἐκρατήσατέ με.&nbsp;&nbsp;</span>
<span class="ver"><b>56</b></span> <span class="text">τοῦτο δὲ ὅλον γέγονεν ἵνα πληρωθῶσιν αἱ γραφαὶ τῶν προφητῶν.&nbsp;&nbsp; Τότε οἱ μαθηταὶ πάντες ἀφέντες αὐτὸν ἔφυγον.&nbsp;&nbsp;</span>
<span class="ver"><b>57</b></span> <span class="text">Οἱ δὲ κρατήσαντες τὸν Ἰησοῦν ἀπήγαγον πρὸς Καϊάφαν τὸν ἀρχιερέα, ὅπου οἱ γραμματεῖς καὶ οἱ πρεσβύτεροι συνήχθησαν.&nbsp;&nbsp;</span>
<span class="ver"><b>58</b></span> <span class="text">ὁ δὲ Πέτρος ἠκολούθει αὐτῷ ἀπὸ μακρόθεν ἕως τῆς αὐλῆς τοῦ ἀρχιερέως καὶ εἰσελθὼν ἔσω ἐκάθητο μετὰ τῶν ὑπηρετῶν ἰδεῖν τὸ τέλος.&nbsp;&nbsp;</span>
<span class="ver"><b>59</b></span> <span class="text">Οἱ δὲ ἀρχιερεῖς καὶ τὸ συνέδριον ὅλον ἐζήτουν ψευδομαρτυρίαν κατὰ τοῦ Ἰησοῦ ὅπως αὐτὸν θανατώσωσιν,</span>
<span class="ver"><b>60</b></span> <span class="text">καὶ οὐχ εὗρον πολλῶν προσελθόντων ψευδομαρτύρων.&nbsp;&nbsp; ὕστερον δὲ προσελθόντες δύο</span>
<span class="ver"><b>61</b></span> <span class="text">εἶπον·&nbsp;&nbsp; οὗτος ἔφη·&nbsp;&nbsp; δύναμαι καταλῦσαι τὸν ναὸν τοῦ θεοῦ καὶ διὰ τριῶν ἡμερῶν οἰκοδομῆσαι.&nbsp;&nbsp;</span>
<span class="ver"><b>62</b></span> <span class="text">καὶ ἀναστὰς ὁ ἀρχιερεὺς εἶπεν αὐτῷ·&nbsp;&nbsp; οὐδὲν ἀποκρίνῃ τί οὗτοί σου καταμαρτυροῦσιν;&nbsp;&nbsp;</span>
<span class="ver"><b>63</b></span> <span class="text">ὁ δὲ Ἰησοῦς ἐσιώπα.&nbsp;&nbsp; καὶ ὁ ἀρχιερεὺς εἶπεν αὐτῷ·&nbsp;&nbsp; ἐξορκίζω σε κατὰ τοῦ θεοῦ τοῦ ζῶντος ἵνα ἡμῖν εἴπῃς εἰ σὺ εἶ ὁ χριστὸς ὁ υἱὸς τοῦ θεοῦ.&nbsp;&nbsp;</span>
<span class="ver"><b>64</b></span> <span class="text">λέγει αὐτῷ ὁ Ἰησοῦς·&nbsp;&nbsp; σὺ εἶπας.&nbsp;&nbsp; πλὴν λέγω ὑμῖν·&nbsp;&nbsp; ἀπ᾽ ἄρτι ὄψεσθε τὸν υἱὸν τοῦ ἀνθρώπου καθήμενον ἐκ δεξιῶν τῆς δυνάμεως καὶ ἐρχόμενον ἐπὶ τῶν νεφελῶν τοῦ οὐρανοῦ.&nbsp;&nbsp;</span>
<span class="ver"><b>65</b></span> <span class="text">Τότε ὁ ἀρχιερεὺς διέρρηξεν τὰ ἱμάτια αὐτοῦ λέγων·&nbsp;&nbsp; ἐβλασφήμησεν·&nbsp;&nbsp; τί ἔτι χρείαν ἔχομεν μαρτύρων;&nbsp;&nbsp; ἴδε νῦν ἠκούσατε τὴν βλασφημίαν·&nbsp;&nbsp;</span>
<span class="ver"><b>66</b></span> <span class="text">τί ὑμῖν δοκεῖ;&nbsp;&nbsp; οἱ δὲ ἀποκριθέντες εἶπον·&nbsp;&nbsp; ἔνοχος θανάτου ἐστίν.&nbsp;&nbsp;</span>
<span class="ver"><b>67</b></span> <span class="text">Τότε ἐνέπτυσαν εἰς τὸ πρόσωπον αὐτοῦ καὶ ἐκολάφισαν αὐτόν, οἱ δὲ ἐράπισαν</span>
<span class="ver"><b>68</b></span> <span class="text">λέγοντες·&nbsp;&nbsp; προφήτευσον ἡμῖν, χριστέ, τίς ἐστιν ὁ παίσας σε;&nbsp;&nbsp;</span>
<span class="ver"><b>69</b></span> <span class="text">Ὁ δὲ Πέτρος ἐκάθητο ἔξω ἐν τῇ αὐλῇ·&nbsp;&nbsp; καὶ προσῆλθεν αὐτῷ μία παιδίσκη λέγουσα·&nbsp;&nbsp; καὶ σὺ ἦσθα μετὰ Ἰησοῦ τοῦ Γαλιλαίου.&nbsp;&nbsp;</span>
<span class="ver"><b>70</b></span> <span class="text">ὁ δὲ ἠρνήσατο ἔμπροσθεν πάντων λέγων·&nbsp;&nbsp; οὐκ οἶδα τί λέγεις.&nbsp;&nbsp;</span>
<span class="ver"><b>71</b></span> <span class="text">Ἐξελθόντα δὲ εἰς τὸν πυλῶνα εἶδεν αὐτὸν ἄλλη καὶ λέγει τοῖς ἐκεῖ·&nbsp;&nbsp; οὗτος ἦν μετὰ Ἰησοῦ τοῦ Ναζωραίου.&nbsp;&nbsp;</span>
<span class="ver"><b>72</b></span> <span class="text">καὶ πάλιν ἠρνήσατο μετὰ ὅρκου ὅτι οὐκ οἶδα τὸν ἄνθρωπον.&nbsp;&nbsp;</span>
<span class="ver"><b>73</b></span> <span class="text">Μετὰ μικρὸν δὲ προσελθόντες οἱ ἑστῶτες εἶπον τῷ Πέτρῳ·&nbsp;&nbsp; ἀληθῶς καὶ σὺ ἐξ αὐτῶν εἶ, καὶ γὰρ ἡ λαλιά σου δῆλόν σε ποιεῖ.&nbsp;&nbsp;</span>
<span class="ver"><b>74</b></span> <span class="text">τότε ἤρξατο καταθεματίζειν καὶ ὀμνύειν ὅτι οὐκ οἶδα τὸν ἄνθρωπον.&nbsp;&nbsp; καὶ εὐθέως ἀλέκτωρ ἐφώνησεν.&nbsp;&nbsp;</span>
<span class="ver"><b>75</b></span> <span class="text">καὶ ἐμνήσθη ὁ Πέτρος τοῦ ῥήματος Ἰησοῦ εἰρηκότος ὅτι πρὶν ἀλέκτορα φωνῆσαι τρὶς ἀπαρνήσῃ με·&nbsp;&nbsp; καὶ ἐξελθὼν ἔξω ἔκλαυσεν πικρῶς.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;27</div>
<span class="ver"><b>1</b></span> <span class="text">Πρωΐας δὲ γενομένης συμβούλιον ἔλαβον πάντες οἱ ἀρχιερεῖς καὶ οἱ πρεσβύτεροι τοῦ λαοῦ κατὰ τοῦ Ἰησοῦ ὥστε θανατῶσαι αὐτόν·&nbsp;&nbsp;</span>
<span class="ver"><b>2</b></span> <span class="text">καὶ δήσαντες αὐτὸν ἀπήγαγον καὶ παρέδωκαν Πειλάτῳ τῷ ἡγεμόνι.&nbsp;&nbsp;</span>
<span class="ver"><b>3</b></span> <span class="text">Τότε ἰδὼν Ἰούδας ὁ παραδιδοὺς αὐτὸν ὅτι κατεκρίθη, μεταμεληθεὶς ἔστρεψεν τὰ τριάκοντα ἀργύρια τοῖς ἀρχιερεῦσιν καὶ πρεσβυτέροις</span>
<span class="ver"><b>4</b></span> <span class="text">λέγων·&nbsp;&nbsp; ἥμαρτον παραδοὺς αἷμα ἀθῷον.&nbsp;&nbsp; οἱ δὲ εἶπον·&nbsp;&nbsp; τί πρὸς ἡμᾶς;&nbsp;&nbsp; σὺ ὄψῃ.&nbsp;&nbsp;</span>
<span class="ver"><b>5</b></span> <span class="text">καὶ ῥίψας τὰ ἀργύρια εἰς τὸν ναὸν ἀνεχώρησεν, καὶ ἀπελθὼν ἀπήγξατο.&nbsp;&nbsp;</span>
<span class="ver"><b>6</b></span> <span class="text">Οἱ δὲ ἀρχιερεῖς λαβόντες τὰ ἀργύρια εἶπον·&nbsp;&nbsp; οὐκ ἔξεστιν βαλεῖν αὐτὰ εἰς τὸν κορβανᾶν, ἐπεὶ τιμὴ αἵματός ἐστιν.&nbsp;&nbsp;</span>
<span class="ver"><b>7</b></span> <span class="text">συμβούλιον δὲ λαβόντες ἠγόρασαν ἐξ αὐτῶν τὸν ἀγρὸν τοῦ κεραμέως εἰς ταφὴν τοῖς ξένοις.&nbsp;&nbsp;</span>
<span class="ver"><b>8</b></span> <span class="text">διὸ ἐκλήθη ὁ ἀγρὸς ἐκεῖνος ἀγρὸς αἵματος ἕως τῆς σήμερον.&nbsp;&nbsp;</span>
<span class="ver"><b>9</b></span> <span class="text">τότε ἐπληρώθη τὸ ῥηθὲν διὰ Ἰερεμίου τοῦ προφήτου λέγοντος·&nbsp;&nbsp; καὶ ἔλαβον τὰ τριάκοντα ἀργύρια, τὴν τιμὴν τοῦ τετιμημένου ὃν ἐτιμήσαντο ἀπὸ υἱῶν Ἰσραήλ,</span>
<span class="ver"><b>10</b></span> <span class="text">καὶ ἔδωκαν αὐτὰ εἰς τὸν ἀγρὸν τοῦ κεραμέως, καθὰ συνέταξέν μοι κύριος.&nbsp;&nbsp;</span>
<span class="ver"><b>11</b></span> <span class="text">Ὁ δὲ Ἰησοῦς ἐστάθη ἔμπροσθεν τοῦ ἡγεμόνος·&nbsp;&nbsp; καὶ ἐπηρώτησεν αὐτὸν ὁ ἡγεμὼν λέγων·&nbsp;&nbsp; σὺ εἶ ὁ βασιλεὺς τῶν Ἰουδαίων;&nbsp;&nbsp; ὁ δὲ Ἰησοῦς ἔφη·&nbsp;&nbsp; αὐτῷ, σὺ λέγεις.&nbsp;&nbsp;</span>
<span class="ver"><b>12</b></span> <span class="text">καὶ ἐν τῷ κατηγορεῖσθαι αὐτὸν ὑπὸ τῶν ἀρχιερέων καὶ τῶν πρεσβυτέρων οὐδὲν ἀπεκρίνατο.&nbsp;&nbsp;</span>
<span class="ver"><b>13</b></span> <span class="text">τότε λέγει αὐτῷ ὁ Πειλᾶτος·&nbsp;&nbsp; οὐκ ἀκούεις πόσα σου καταμαρτυροῦσιν;&nbsp;&nbsp;</span>
<span class="ver"><b>14</b></span> <span class="text">καὶ οὐκ ἀπεκρίθη αὐτῷ πρὸς οὐδὲ ἓν ῥῆμα, ὥστε θαυμάζειν τὸν ἡγεμόνα λίαν.&nbsp;&nbsp;</span>
<span class="ver"><b>15</b></span> <span class="text">Κατὰ δὲ ἑορτὴν εἰώθει ὁ ἡγεμὼν ἀπολύειν ἕνα τῷ ὄχλῳ δέσμιον ὃν ἤθελον.&nbsp;&nbsp;</span>
<span class="ver"><b>16</b></span> <span class="text">εἶχον δὲ τότε δέσμιον ἐπίσημον λεγόμενον Βαραββᾶν.&nbsp;&nbsp;</span>
<span class="ver"><b>17</b></span> <span class="text">συνηγμένων οὖν αὐτῶν εἶπεν αὐτοῖς ὁ Πειλᾶτος·&nbsp;&nbsp; τίνα θέλετε ἀπολύσω ὑμῖν, Βαραββᾶν ἢ Ἰησοῦν τὸν λεγόμενον χριστόν;&nbsp;&nbsp;</span>
<span class="ver"><b>18</b></span> <span class="text">ᾔδει γὰρ ὅτι διὰ φθόνον παρέδωκαν αὐτόν.&nbsp;&nbsp;</span>
<span class="ver"><b>19</b></span> <span class="text">Καθημένου δὲ αὐτοῦ ἐπὶ τοῦ βήματος ἀπέστειλεν πρὸς αὐτὸν ἡ γυνὴ αὐτοῦ λέγουσα·&nbsp;&nbsp; μηδὲν σοὶ καὶ τῷ δικαίῳ ἐκείνῳ·&nbsp;&nbsp; πολλὰ γὰρ ἔπαθον σήμερον κατ᾽ ὄναρ δι᾽ αὐτόν.&nbsp;&nbsp;</span>
<span class="ver"><b>20</b></span> <span class="text">Οἱ δὲ ἀρχιερεῖς καὶ οἱ πρεσβύτεροι ἔπεισαν τοὺς ὄχλους ἵνα αἰτήσωνται τὸν Βαραββᾶν, τὸν δὲ Ἰησοῦν ἀπολέσωσιν.&nbsp;&nbsp;</span>
<span class="ver"><b>21</b></span> <span class="text">ἀποκριθεὶς δὲ ὁ ἡγεμὼν εἶπεν αὐτοῖς·&nbsp;&nbsp; τίνα θέλετε ἀπὸ τῶν δύο ἀπολύσω ὑμῖν;&nbsp;&nbsp; οἱ δὲ εἶπον·&nbsp;&nbsp; τὸν Βαραββᾶν.&nbsp;&nbsp;</span>
<span class="ver"><b>22</b></span> <span class="text">λέγει αὐτοῖς ὁ Πειλᾶτος·&nbsp;&nbsp; τί οὖν ποιήσω Ἰησοῦν τὸν λεγόμενον χριστόν;&nbsp;&nbsp; λέγουσιν πάντες·&nbsp;&nbsp; σταυρωθήτω.&nbsp;&nbsp;</span>
<span class="ver"><b>23</b></span> <span class="text">ὁ δὲ ἔφη·&nbsp;&nbsp; τί γὰρ κακὸν ἐποίησεν;&nbsp;&nbsp; οἱ δὲ περισσῶς ἔκραζον λέγοντες·&nbsp;&nbsp; σταυρωθήτω.&nbsp;&nbsp;</span>
<span class="ver"><b>24</b></span> <span class="text">Ἰδὼν δὲ ὁ Πειλᾶτος ὅτι οὐδὲν ὠφελεῖ ἀλλὰ μᾶλλον θόρυβος γίνεται, λαβὼν ὕδωρ ἀπενίψατο τὰς χεῖρας ἀπέναντι τοῦ ὄχλου λέγων·&nbsp;&nbsp; ἀθῷός εἰμι ἀπὸ τοῦ αἵματος τούτου·&nbsp;&nbsp; ὑμεῖς ὄψεσθε.&nbsp;&nbsp;</span>
<span class="ver"><b>25</b></span> <span class="text">καὶ ἀποκριθεὶς πᾶς ὁ λαὸς εἶπεν·&nbsp;&nbsp; τὸ αἷμα αὐτοῦ ἐφ᾽ ἡμᾶς καὶ ἐπὶ τὰ τέκνα ἡμῶν.&nbsp;&nbsp;</span>
<span class="ver"><b>26</b></span> <span class="text">τότε ἀπέλυσεν αὐτοῖς τὸν Βαραββᾶν, τὸν δὲ Ἰησοῦν φραγελλώσας παρέδωκεν ἵνα σταυρωθῇ.&nbsp;&nbsp;</span>
<span class="ver"><b>27</b></span> <span class="text">Τότε οἱ στρατιῶται τοῦ ἡγεμόνος παραλαβόντες τὸν Ἰησοῦν εἰς τὸ πραιτώριον συνήγαγον ἐπ᾽ αὐτὸν ὅλην τὴν σπεῖραν.&nbsp;&nbsp;</span>
<span class="ver"><b>28</b></span> <span class="text">καὶ ἐκδύσαντες αὐτὸν χλαμύδα κοκκίνην περιέθηκαν αὐτῷ,</span>
<span class="ver"><b>29</b></span> <span class="text">καὶ πλέξαντες στέφανον ἐξ ἀκανθῶν ἐπέθηκαν ἐπὶ τῆς κεφαλῆς αὐτοῦ καὶ κάλαμον ἐν τῇ δεξιᾷ αὐτοῦ, καὶ γονυπετήσαντες ἔμπροσθεν αὐτοῦ ἐνέπαιξαν αὐτῷ λέγοντες·&nbsp;&nbsp; χαῖρε, ὁ βασιλεῦ τῶν Ἰουδαίων,</span>
<span class="ver"><b>30</b></span> <span class="text">καὶ ἐμπτύσαντες εἰς αὐτὸν ἔλαβον τὸν κάλαμον καὶ ἔτυπτον εἰς τὴν κεφαλὴν αὐτοῦ.&nbsp;&nbsp;</span>
<span class="ver"><b>31</b></span> <span class="text">Καὶ ὅτε ἐνέπαιξαν αὐτῷ, ἐξέδυσαν αὐτὸν τὴν χλαμύδα καὶ ἐνέδυσαν αὐτὸν τὰ ἱμάτια αὐτοῦ καὶ ἀπήγαγον αὐτὸν εἰς τὸ σταυρῶσαι.&nbsp;&nbsp;</span>
<span class="ver"><b>32</b></span> <span class="text">Ἐξερχόμενοι δὲ εὗρον ἄνθρωπον Κυρηναῖον ὀνόματι Σίμωνα, τοῦτον ἠγγάρευσαν ἵνα ἄρῃ τὸν σταυρὸν αὐτοῦ.&nbsp;&nbsp;</span>
<span class="ver"><b>33</b></span> <span class="text">Καὶ ἐλθόντες εἰς τόπον λεγόμενον Γολγοθᾶ, ὅ ἐστιν Κρανίου Τόπος λεγόμενος,</span>
<span class="ver"><b>34</b></span> <span class="text">ἔδωκαν αὐτῷ πιεῖν οἶνον μετὰ χολῆς μεμιγμένον·&nbsp;&nbsp; καὶ γευσάμενος οὐκ ἠθέλησεν πιεῖν.&nbsp;&nbsp;</span>
<span class="ver"><b>35</b></span> <span class="text">Σταυρώσαντες δὲ αὐτὸν διεμερίσαντο τὰ ἱμάτια αὐτοῦ βάλλοντες κλῆρον,</span>
<span class="ver"><b>36</b></span> <span class="text">καὶ καθήμενοι ἐτήρουν αὐτὸν ἐκεῖ.&nbsp;&nbsp;</span>
<span class="ver"><b>37</b></span> <span class="text">Καὶ ἐπέθηκαν ἐπάνω τῆς κεφαλῆς αὐτοῦ τὴν αἰτίαν αὐτοῦ γεγραμμένην·&nbsp;&nbsp; οὗτός ἐστιν Ἰησοῦς ὁ βασιλεὺς τῶν Ἰουδαίων.&nbsp;&nbsp;</span>
<span class="ver"><b>38</b></span> <span class="text">Τότε σταυροῦνται σὺν αὐτῷ δύο λῃσταί, εἷς ἐκ δεξιῶν καὶ εἷς ἐξ εὐωνύμων.&nbsp;&nbsp;</span>
<span class="ver"><b>39</b></span> <span class="text">Οἱ δὲ παραπορευόμενοι ἐβλασφήμουν αὐτὸν κινοῦντες τὰς κεφαλὰς αὐτῶν</span>
<span class="ver"><b>40</b></span> <span class="text">καὶ λέγοντες·&nbsp;&nbsp; ὁ καταλύων τὸν ναὸν καὶ ἐν τρισὶν ἡμέραις οἰκοδομῶν, σῶσον σεαυτόν, εἰ υἱὸς εἶ τοῦ θεοῦ, καὶ κατάβηθι ἀπὸ τοῦ σταυροῦ.&nbsp;&nbsp;</span>
<span class="ver"><b>41</b></span> <span class="text">ὁμοίως καὶ οἱ ἀρχιερεῖς ἐμπαίζοντες μετὰ τῶν γραμματέων καὶ πρεσβυτέρων ἔλεγον·&nbsp;&nbsp;</span>
<span class="ver"><b>42</b></span> <span class="text">ἄλλους ἔσωσεν, ἑαυτὸν οὐ δύναται σῶσαι·&nbsp;&nbsp; βασιλεὺς Ἰσραήλ ἐστιν, καταβάτω νῦν ἀπὸ τοῦ σταυροῦ καὶ πιστεύσομεν ἐπ᾽ αὐτόν.&nbsp;&nbsp;</span>
<span class="ver"><b>43</b></span> <span class="text">πέποιθεν ἐπὶ τὸν θεόν, ῥυσάσθω νῦν εἰ θέλει αὐτόν·&nbsp;&nbsp; εἶπεν γὰρ ὅτι θεοῦ εἰμι υἱός.&nbsp;&nbsp;</span>
<span class="ver"><b>44</b></span> <span class="text">Τὸ δ᾽ αὐτὸ καὶ οἱ λῃσταὶ οἱ συνσταυρωθέντες σὺν αὐτῷ ὠνείδιζον αὐτόν.&nbsp;&nbsp;</span>
<span class="ver"><b>45</b></span> <span class="text">Ἀπὸ δὲ ἕκτης ὥρας σκότος ἐγένετο ἐπὶ πᾶσαν τὴν γῆν ἕως ὥρας ἐνάτης.&nbsp;&nbsp;</span>
<span class="ver"><b>46</b></span> <span class="text">περὶ δὲ τὴν ἐνάτην ὥραν ἀνεβόησεν ὁ Ἰησοῦς φωνῇ μεγάλῃ λέγων·&nbsp;&nbsp; Ἐλωῒ Ἐλωῒ λεμα σαβαχθάνει;&nbsp;&nbsp; τοῦτ᾽ ἔστιν·&nbsp;&nbsp; θεέ μου θεέ μου, ἱνατί με ἐγκατέλιπες;&nbsp;&nbsp;</span>
<span class="ver"><b>47</b></span> <span class="text">τινὲς δὲ τῶν ἐκεῖ ἑστηκότων ἀκούσαντες ἔλεγον ὅτι Ἠλείαν φωνεῖ οὗτος.&nbsp;&nbsp;</span>
<span class="ver"><b>48</b></span> <span class="text">καὶ εὐθέως δραμὼν εἷς ἐξ αὐτῶν καὶ λαβὼν σπόγγον πλήσας τε ὄξους καὶ περιθεὶς καλάμῳ ἐπότιζεν αὐτόν.&nbsp;&nbsp;</span>
<span class="ver"><b>49</b></span> <span class="text">οἱ δὲ λοιποὶ ἔλεγον·&nbsp;&nbsp; ἄφες ἴδωμεν εἰ ἔρχεται Ἠλείας σώσων αὐτόν.&nbsp;&nbsp;</span>
<span class="ver"><b>50</b></span> <span class="text">ὁ δὲ Ἰησοῦς πάλιν κράξας φωνῇ μεγάλῃ ἀφῆκεν τὸ πνεῦμα.&nbsp;&nbsp;</span>
<span class="ver"><b>51</b></span> <span class="text">Καὶ ἰδοὺ τὸ καταπέτασμα τοῦ ναοῦ ἐσχίσθη εἰς δύο ἀπ᾽ ἄνωθεν ἕως κάτω καὶ ἡ γῆ ἐσείσθη καὶ αἱ πέτραι ἐσχίσθησαν,</span>
<span class="ver"><b>52</b></span> <span class="text">καὶ τὰ μνημεῖα ἀνεῴχθησαν καὶ πολλὰ σώματα τῶν κεκοιμημένων ἁγίων ἠγέρθησαν,</span>
<span class="ver"><b>53</b></span> <span class="text">καὶ ἐξελθόντες ἐκ τῶν μνημείων μετὰ τὴν ἔγερσιν αὐτοῦ εἰσῆλθον εἰς τὴν ἁγίαν πόλιν καὶ ἐνεφανίσθησαν πολλοῖς.&nbsp;&nbsp;</span>
<span class="ver"><b>54</b></span> <span class="text">Ὁ δὲ ἑκατόνταρχος καὶ οἱ μετ᾽ αὐτοῦ τηροῦντες τὸν Ἰησοῦν ἰδόντες τὸν σεισμὸν καὶ τὰ γενόμενα ἐφοβήθησαν σφόδρα, λέγοντες·&nbsp;&nbsp; ἀληθῶς θεοῦ υἱὸς ἦν οὗτος.&nbsp;&nbsp;</span>
<span class="ver"><b>55</b></span> <span class="text">Ἦσαν δὲ ἐκεῖ γυναῖκες πολλαὶ ἀπὸ μακρόθεν θεωροῦσαι, αἵτινες ἠκολούθησαν τῷ Ἰησοῦ ἀπὸ τῆς Γαλιλαίας διακονοῦσαι αὐτῷ·&nbsp;&nbsp;</span>
<span class="ver"><b>56</b></span> <span class="text">ἐν αἷς ἦν Μαρία ἡ Μαγδαληνὴ καὶ Μαρία ἡ τοῦ Ἰακώβου καὶ Ἰωσὴφ μήτηρ καὶ ἡ μήτηρ τῶν υἱῶν Ζεβεδαίου.&nbsp;&nbsp;</span>
<span class="ver"><b>57</b></span> <span class="text">Ὀψίας δὲ γενομένης ἦλθεν ἄνθρωπος πλούσιος ἀπὸ Ἁριμαθαίας, τοὔνομα Ἰωσήφ, ὃς καὶ αὐτὸς ἐμαθητεύθη τῷ Ἰησοῦ·&nbsp;&nbsp;</span>
<span class="ver"><b>58</b></span> <span class="text">οὗτος προσελθὼν τῷ Πειλάτῳ ᾐτήσατο τὸ σῶμα τοῦ Ἰησοῦ.&nbsp;&nbsp; τότε ὁ Πειλᾶτος ἐκέλευσεν ἀποδοθῆναι.&nbsp;&nbsp;</span>
<span class="ver"><b>59</b></span> <span class="text">Καὶ λαβὼν τὸ σῶμα ὁ Ἰωσὴφ ἐνετύλιξεν αὐτὸ σινδόνι καθαρᾷ</span>
<span class="ver"><b>60</b></span> <span class="text">καὶ ἔθηκεν αὐτὸ ἐν τῷ καινῷ αὐτοῦ μνημείῳ ὃ ἐλατόμησεν ἐν τῇ πέτρᾳ καὶ προσκυλίσας λίθον μέγαν τῇ θύρᾳ τοῦ μνημείου ἀπῆλθεν.&nbsp;&nbsp;</span>
<span class="ver"><b>61</b></span> <span class="text">Ἦν δὲ ἐκεῖ Μαριὰμ ἡ Μαγδαληνὴ καὶ ἡ ἄλλη Μαρία καθήμεναι ἀπέναντι τοῦ τάφου.&nbsp;&nbsp;</span>
<span class="ver"><b>62</b></span> <span class="text">Τῇ δὲ ἐπαύριον, ἥτις ἐστὶν μετὰ τὴν παρασκευήν, συνήχθησαν οἱ ἀρχιερεῖς καὶ οἱ Φαρισαῖοι πρὸς Πειλᾶτον</span>
<span class="ver"><b>63</b></span> <span class="text">λέγοντες·&nbsp;&nbsp; κύριε, ἐμνήσθημεν ὅτι ἐκεῖνος ὁ πλάνος εἶπεν ἔτι ζῶν·&nbsp;&nbsp; μετὰ τρεῖς ἡμέρας ἐγείρομαι.&nbsp;&nbsp;</span>
<span class="ver"><b>64</b></span> <span class="text">κέλευσον οὖν ἀσφαλισθῆναι τὸν τάφον ἕως τῆς τρίτης ἡμέρας, μήποτε ἐλθόντες οἱ μαθηταὶ αὐτοῦ κλέψωσιν αὐτὸν καὶ εἴπωσιν τῷ λαῷ·&nbsp;&nbsp; ἠγέρθη ἀπὸ τῶν νεκρῶν, καὶ ἔσται ἡ ἐσχάτη πλάνη χείρων τῆς πρώτης.&nbsp;&nbsp;</span>
<span class="ver"><b>65</b></span> <span class="text">ἔφη δὲ αὐτοῖς ὁ Πειλᾶτος·&nbsp;&nbsp; ἔχετε κουστωδίαν·&nbsp;&nbsp; ὑπάγετε ἀσφαλίσασθε ὡς οἴδατε.&nbsp;&nbsp;</span>
<span class="ver"><b>66</b></span> <span class="text">οἱ δὲ πορευθέντες ἠσφαλίσαντο τὸν τάφον σφραγίσαντες τὸν λίθον μετὰ τῆς κουστωδίας.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;28</div>
<span class="ver"><b>1</b></span> <span class="text">Ὀψὲ δὲ σαββάτων, τῇ ἐπιφωσκούσῃ εἰς μίαν σαββάτων ἦλθεν Μαρία ἡ Μαγδαληνὴ καὶ ἡ ἄλλη Μαρία θεωρῆσαι τὸν τάφον.&nbsp;&nbsp;</span>
<span class="ver"><b>2</b></span> <span class="text">καὶ ἰδοὺ σεισμὸς ἐγένετο μέγας·&nbsp;&nbsp; ἄγγελος γὰρ κυρίου καταβὰς ἐξ οὐρανοῦ καὶ προσελθὼν ἀπεκύλισεν τὸν λίθον καὶ ἐκάθητο ἐπάνω αὐτοῦ.&nbsp;&nbsp;</span>
<span class="ver"><b>3</b></span> <span class="text">ἦν δὲ ἡ εἰδέα αὐτοῦ ὡς ἀστραπὴ καὶ τὸ ἔνδυμα αὐτοῦ λευκὸν ὡς χιών.&nbsp;&nbsp;</span>
<span class="ver"><b>4</b></span> <span class="text">ἀπὸ δὲ τοῦ φόβου αὐτοῦ ἐσείσθησαν οἱ τηροῦντες καὶ ἐγενήθησαν ὡς νεκροί.&nbsp;&nbsp;</span>
<span class="ver"><b>5</b></span> <span class="text">Ἀποκριθεὶς δὲ ὁ ἄγγελος εἶπεν ταῖς γυναιξίν·&nbsp;&nbsp; μὴ φοβεῖσθε ὑμεῖς, οἶδα γὰρ ὅτι Ἰησοῦν τὸν ἐσταυρωμένον ζητεῖτε·&nbsp;&nbsp;</span>
<span class="ver"><b>6</b></span> <span class="text">οὐκ ἔστιν ὧδε, ἠγέρθη γὰρ καθὼς εἶπεν·&nbsp;&nbsp; δεῦτε ἴδετε τὸν τόπον ὅπου ἔκειτο.&nbsp;&nbsp;</span>
<span class="ver"><b>7</b></span> <span class="text">καὶ ταχὺ πορευθεῖσαι εἴπατε τοῖς μαθηταῖς αὐτοῦ ὅτι ἠγέρθη ἀπὸ τῶν νεκρῶν, καὶ ἰδοὺ προάγει ὑμᾶς εἰς τὴν Γαλιλαίαν, ἐκεῖ αὐτὸν ὄψεσθε·&nbsp;&nbsp; ἰδοὺ εἶπον ὑμῖν.&nbsp;&nbsp;</span>
<span class="ver"><b>8</b></span> <span class="text">Καὶ ἀπελθοῦσαι ταχὺ ἀπὸ τοῦ μνημείου μετὰ φόβου καὶ χαρᾶς μεγάλης ἔδραμον ἀπαγγεῖλαι τοῖς μαθηταῖς αὐτοῦ.&nbsp;&nbsp;</span>
<span class="ver"><b>9</b></span> <span class="text">καὶ ἰδοὺ Ἰησοῦς ὑπήντησεν αὐταῖς λέγων·&nbsp;&nbsp; χαίρετε.&nbsp;&nbsp; αἱ δὲ προσελθοῦσαι ἐκράτησαν αὐτοῦ τοὺς πόδας καὶ προσεκύνησαν αὐτῷ.&nbsp;&nbsp;</span>
<span class="ver"><b>10</b></span> <span class="text">τότε λέγει αὐταῖς ὁ Ἰησοῦς·&nbsp;&nbsp; μὴ φοβεῖσθε·&nbsp;&nbsp; ὑπάγετε ἀπαγγείλατε τοῖς ἀδελφοῖς μου ἵνα ἀπέλθωσιν εἰς τὴν Γαλιλαίαν, καὶ ἐκεῖ με ὄψονται.&nbsp;&nbsp;</span>
<span class="ver"><b>11</b></span> <span class="text">Πορευομένων δὲ αὐτῶν ἰδού τινες τῆς κουστωδίας ἐλθόντες εἰς τὴν πόλιν ἀπήγγειλαν τοῖς ἀρχιερεῦσιν ἅπαντα τὰ γενόμενα.&nbsp;&nbsp;</span>
<span class="ver"><b>12</b></span> <span class="text">καὶ συναχθέντες μετὰ τῶν πρεσβυτέρων συμβούλιόν τε λαβόντες ἀργύρια ἱκανὰ ἔδωκαν τοῖς στρατιώταις</span>
<span class="ver"><b>13</b></span> <span class="text">λέγοντες·&nbsp;&nbsp; εἴπατε ὅτι οἱ μαθηταὶ αὐτοῦ νυκτὸς ἐλθόντες ἔκλεψαν αὐτὸν ἡμῶν κοιμωμένων.&nbsp;&nbsp;</span>
<span class="ver"><b>14</b></span> <span class="text">καὶ ἐὰν ἀκουσθῇ τοῦτο ἐπὶ τοῦ ἡγεμόνος, ἡμεῖς πείσομεν καὶ ὑμᾶς ἀμερίμνους ποιήσομεν.&nbsp;&nbsp;</span>
<span class="ver"><b>15</b></span> <span class="text">οἱ δὲ λαβόντες τὰ ἀργύρια ἐποίησαν ὡς ἐδιδάχθησαν.&nbsp;&nbsp; καὶ διεφημίσθη ὁ λόγος οὗτος παρὰ Ἰουδαίοις μέχρι τῆς σήμερον ἡμέρας.&nbsp;&nbsp;</span>
<span class="ver"><b>16</b></span> <span class="text">Οἱ δὲ ἕνδεκα μαθηταὶ ἐπορεύθησαν εἰς τὴν Γαλιλαίαν εἰς τὸ ὄρος οὗ ἐτάξατο αὐτοῖς ὁ Ἰησοῦς,</span>
<span class="ver"><b>17</b></span> <span class="text">καὶ ἰδόντες αὐτὸν προσεκύνησαν, οἱ δὲ ἐδίστασαν.&nbsp;&nbsp;</span>
<span class="ver"><b>18</b></span> <span class="text">καὶ προσελθὼν ὁ Ἰησοῦς ἐλάλησεν αὐτοῖς λέγων·&nbsp;&nbsp; ἐδόθη μοι πᾶσα ἐξουσία ἐν οὐρανῷ καὶ ἐπὶ τῆς γῆς.&nbsp;&nbsp;</span>
<span class="ver"><b>19</b></span> <span class="text">πορευθέντες οὖν μαθητεύσατε πάντα τὰ ἔθνη, βαπτίζοντες αὐτοὺς εἰς τὸ ὄνομα τοῦ πατρὸς καὶ τοῦ υἱοῦ καὶ τοῦ ἁγίου πνεύματος,</span>
<span class="ver"><b>20</b></span> <span class="text">διδάσκοντες αὐτοὺς τηρεῖν πάντα ὅσα ἐνετειλάμην ὑμῖν·&nbsp;&nbsp; καὶ ἰδοὺ ἐγὼ μεθ᾽ ὑμῶν εἰμι πάσας τὰς ἡμέρας ἕως τῆς συντελείας τοῦ αἰῶνος.&nbsp;&nbsp;</span>

<h3><center>ΚΑΤΑ ΜΑΡΚΟΝ</center></h3>
<br><br><div class="chap">ΚΑΤΑ ΜΑΡΚΟΝ &ensp;1</div>
<span class="ver"><b>1</b></span> <span class="text">Ἀρχὴ τοῦ εὐαγγελίου Ἰησοῦ Χριστοῦ υἱοῦ θεοῦ.&nbsp;&nbsp;</span>
<span class="ver"><b>2</b></span> <span class="text">Καθὼς γέγραπται ἐν τῷ Ἠσαΐᾳ τῷ προφήτῃ·&nbsp;&nbsp; ἰδοὺ ἀποστέλλω τὸν ἄγγελόν μου πρὸ προσώπου σου, ὃς κατασκευάσει τὴν ὁδόν σου·&nbsp;&nbsp;</span>
<span class="ver"><b>3</b></span> <span class="text">φωνὴ βοῶντος ἐν τῇ ἐρήμῳ·&nbsp;&nbsp; ἑτοιμάσατε τὴν ὁδὸν κυρίου, εὐθείας ποιεῖτε τὰς τρίβους αὐτοῦ,</span>
<span class="ver"><b>4</b></span> <span class="text">ἐγένετο Ἰωάννης ὁ βαπτίζων ἐν τῇ ἐρήμῳ καὶ κηρύσσων βάπτισμα μετανοίας εἰς ἄφεσιν ἁμαρτιῶν.&nbsp;&nbsp;</span>
<span class="ver"><b>5</b></span> <span class="text">καὶ ἐξεπορεύετο πρὸς αὐτὸν πᾶσα ἡ Ἰουδαία χώρα καὶ οἱ Ἱεροσολυμεῖται πάντες, καὶ ἐβαπτίζοντο ὑπ᾽ αὐτοῦ ἐν τῷ Ἰορδάνῃ ποταμῷ ἐξομολογούμενοι τὰς ἁμαρτίας αὐτῶν.&nbsp;&nbsp;</span>
<span class="ver"><b>6</b></span> <span class="text">καὶ ἦν ὁ Ἰωάννης ἐνδεδυμένος τρίχας καμήλου καὶ ζώνην δερματίνην περὶ τὴν ὀσφὺν αὐτοῦ καὶ ἔσθων ἀκρίδας καὶ μέλι ἄγριον.&nbsp;&nbsp;</span>
<span class="ver"><b>7</b></span> <span class="text">Καὶ ἐκήρυσσεν λέγων·&nbsp;&nbsp; ἔρχεται ὁ ἰσχυρότερός μου ὀπίσω μου, οὗ οὐκ εἰμὶ ἱκανὸς κύψας λῦσαι τὸν ἱμάντα τῶν ὑποδημάτων αὐτοῦ.&nbsp;&nbsp;</span>
<span class="ver"><b>8</b></span> <span class="text">ἐγὼ ἐβάπτισα ὑμᾶς ὕδατι, αὐτὸς δὲ βαπτίσει ὑμᾶς ἐν πνεύματι ἁγίῳ.&nbsp;&nbsp;</span>
<span class="ver"><b>9</b></span> <span class="text">Καὶ ἐγένετο ἐν ἐκείναις ταῖς ἡμέραις ἦλθεν Ἰησοῦς ἀπὸ Ναζαρὲτ τῆς Γαλιλαίας καὶ ἐβαπτίσθη εἰς τὸν Ἰορδάνην ὑπὸ Ἰωάννου.&nbsp;&nbsp;</span>
<span class="ver"><b>10</b></span> <span class="text">καὶ εὐθὺς ἀναβαίνων ἐκ τοῦ ὕδατος εἶδεν σχιζομένους τοὺς οὐρανοὺς καὶ τὸ πνεῦμα ὡς περιστερὰν καταβαῖνον εἰς αὐτόν·&nbsp;&nbsp;</span>
<span class="ver"><b>11</b></span> <span class="text">καὶ φωνὴ ἐγένετο ἐκ τῶν οὐρανῶν·&nbsp;&nbsp; σὺ εἶ ὁ υἱός μου ὁ ἀγαπητός, ἐν σοὶ εὐδόκησα.&nbsp;&nbsp;</span>
<span class="ver"><b>12</b></span> <span class="text">Καὶ εὐθὺς τὸ πνεῦμα αὐτὸν ἐκβάλλει εἰς τὴν ἔρημον.&nbsp;&nbsp;</span>
<span class="ver"><b>13</b></span> <span class="text">καὶ ἦν ἐν τῇ ἐρήμῳ τεσσεράκοντα ἡμέρας πειραζόμενος ὑπὸ τοῦ σατανᾶ, καὶ ἦν μετὰ τῶν θηρίων, καὶ οἱ ἄγγελοι διηκόνουν αὐτῷ.&nbsp;&nbsp;</span>
<span class="ver"><b>14</b></span> <span class="text">Μετὰ δὲ τὸ παραδοθῆναι τὸν Ἰωάννην ἦλθεν ὁ Ἰησοῦς εἰς τὴν Γαλιλαίαν κηρύσσων τὸ εὐαγγέλιον τοῦ θεοῦ</span>
<span class="ver"><b>15</b></span> <span class="text">καὶ λέγων ὅτι πεπλήρωται ὁ καιρὸς καὶ ἤγγικεν ἡ βασιλεία τοῦ θεοῦ·&nbsp;&nbsp; μετανοεῖτε καὶ πιστεύετε ἐν τῷ εὐαγγελίῳ.&nbsp;&nbsp;</span>
<span class="ver"><b>16</b></span> <span class="text">Καὶ παράγων παρὰ τὴν θάλασσαν τῆς Γαλιλαίας εἶδεν Σίμωνα καὶ Ἀνδρέαν τὸν ἀδελφὸν Σίμωνος ἀμφιβάλλοντας ἐν τῇ θαλάσσῃ·&nbsp;&nbsp; ἦσαν γὰρ ἁλιεῖς.&nbsp;&nbsp;</span>
<span class="ver"><b>17</b></span> <span class="text">καὶ εἶπεν αὐτοῖς ὁ Ἰησοῦς·&nbsp;&nbsp; δεῦτε ὀπίσω μου, καὶ ποιήσω ὑμᾶς γενέσθαι ἁλιεῖς ἀνθρώπων.&nbsp;&nbsp;</span>
<span class="ver"><b>18</b></span> <span class="text">καὶ εὐθέως ἀφέντες τὰ δίκτυα ἠκολούθησαν αὐτῷ.&nbsp;&nbsp;</span>
<span class="ver"><b>19</b></span> <span class="text">Καὶ προβὰς ὀλίγον εἶδεν Ἰάκωβον τὸν τοῦ Ζεβεδαίου καὶ Ἰωάννην τὸν ἀδελφὸν αὐτοῦ καὶ αὐτοὺς ἐν τῷ πλοίῳ καταρτίζοντας τὰ δίκτυα,</span>
<span class="ver"><b>20</b></span> <span class="text">καὶ εὐθὺς ἐκάλεσεν αὐτούς.&nbsp;&nbsp; καὶ ἀφέντες τὸν πατέρα αὐτῶν Ζεβεδαῖον ἐν τῷ πλοίῳ μετὰ τῶν μισθωτῶν ἀπῆλθον ὀπίσω αὐτοῦ.&nbsp;&nbsp;</span>
<span class="ver"><b>21</b></span> <span class="text">Καὶ εἰσπορεύονται εἰς Καφαρναούμ·&nbsp;&nbsp; καὶ εὐθέως τοῖς σάββασιν εἰσελθὼν εἰς τὴν συναγωγὴν ἐδίδασκεν.&nbsp;&nbsp;</span>
<span class="ver"><b>22</b></span> <span class="text">καὶ ἐξεπλήσσοντο ἐπὶ τῇ διδαχῇ αὐτοῦ·&nbsp;&nbsp; ἦν γὰρ διδάσκων αὐτοὺς ὡς ἐξουσίαν ἔχων καὶ οὐχ ὡς οἱ γραμματεῖς.&nbsp;&nbsp;</span>
<span class="ver"><b>23</b></span> <span class="text">Καὶ εὐθὺς ἦν ἐν τῇ συναγωγῇ αὐτῶν ἄνθρωπος ἐν πνεύματι ἀκαθάρτῳ καὶ ἀνέκραξεν</span>
<span class="ver"><b>24</b></span> <span class="text">λέγων·&nbsp;&nbsp; τί ἡμῖν καὶ σοί, Ἰησοῦ Ναζαρηνέ;&nbsp;&nbsp; ἦλθες ἀπολέσαι ἡμᾶς;&nbsp;&nbsp; οἶδά σε τίς εἶ, ὁ ἅγιος τοῦ θεοῦ.&nbsp;&nbsp;</span>
<span class="ver"><b>25</b></span> <span class="text">καὶ ἐπετίμησεν αὐτῷ ὁ Ἰησοῦς λέγων·&nbsp;&nbsp; φιμώθητι καὶ ἔξελθε ἐξ αὐτοῦ.&nbsp;&nbsp;</span>
<span class="ver"><b>26</b></span> <span class="text">καὶ σπαράξαν αὐτὸν τὸ πνεῦμα τὸ ἀκάθαρτον καὶ φωνῆσαν φωνῇ μεγάλῃ ἐξῆλθεν ἐξ αὐτοῦ.&nbsp;&nbsp;</span>
<span class="ver"><b>27</b></span> <span class="text">καὶ ἐθαμβήθησαν ἅπαντες ὥστε συνζητεῖν πρὸς αὐτοὺς λέγοντας·&nbsp;&nbsp; τί ἐστιν τοῦτο;&nbsp;&nbsp; διδαχὴ καινὴ κατ᾽ ἐξουσίαν·&nbsp;&nbsp; καὶ τοῖς πνεύμασιν τοῖς ἀκαθάρτοις ἐπιτάσσει, καὶ ὑπακούουσιν αὐτῷ.&nbsp;&nbsp;</span>
<span class="ver"><b>28</b></span> <span class="text">καὶ ἐξῆλθεν ἡ ἀκοὴ αὐτοῦ εὐθὺς πανταχοῦ εἰς ὅλην τὴν περίχωρον τῆς Γαλιλαίας.&nbsp;&nbsp;</span>
<span class="ver"><b>29</b></span> <span class="text">Καὶ εὐθὺς ἐκ τῆς συναγωγῆς ἐξελθόντες ἦλθον εἰς τὴν οἰκίαν Σίμωνος καὶ Ἀνδρέου μετὰ Ἰακώβου καὶ Ἰωάννου.&nbsp;&nbsp;</span>
<span class="ver"><b>30</b></span> <span class="text">ἡ δὲ πενθερὰ Σίμωνος κατέκειτο πυρέσσουσα, καὶ εὐθὺς λέγουσιν αὐτῷ περὶ αὐτῆς.&nbsp;&nbsp;</span>
<span class="ver"><b>31</b></span> <span class="text">καὶ προσελθὼν ἤγειρεν αὐτὴν κρατήσας τῆς χειρός·&nbsp;&nbsp; καὶ ἀφῆκεν αὐτὴν ὁ πυρετός, καὶ διηκόνει αὐτοῖς.&nbsp;&nbsp;</span>
<span class="ver"><b>32</b></span> <span class="text">Ὀψίας δὲ γενομένης, ὅτε ἔδυ ὁ ἥλιος, ἔφερον πρὸς αὐτὸν πάντας τοὺς κακῶς ἔχοντας καὶ τοὺς δαιμονιζομένους·&nbsp;&nbsp;</span>
<span class="ver"><b>33</b></span> <span class="text">καὶ ἦν ὅλη ἡ πόλις ἐπισυνηγμένη πρὸς τὴν θύραν.&nbsp;&nbsp;</span>
<span class="ver"><b>34</b></span> <span class="text">καὶ ἐθεράπευσεν πολλοὺς κακῶς ἔχοντας ποικίλαις νόσοις καὶ δαιμόνια πολλὰ ἐξέβαλεν καὶ οὐκ ἤφιεν λαλεῖν τὰ δαιμόνια, ὅτι ᾔδεισαν αὐτόν.&nbsp;&nbsp;</span>
<span class="ver"><b>35</b></span> <span class="text">Καὶ πρωῒ ἔννυχα λίαν ἀναστὰς ἐξῆλθεν καὶ ἀπῆλθεν εἰς ἔρημον τόπον κἀκεῖ προσηύχετο.&nbsp;&nbsp;</span>
<span class="ver"><b>36</b></span> <span class="text">καὶ κατεδίωξεν αὐτὸν Σίμων καὶ οἱ μετ᾽ αὐτοῦ,</span>
<span class="ver"><b>37</b></span> <span class="text">καὶ εὗρον αὐτὸν καὶ λέγουσιν αὐτῷ ὅτι πάντες ζητοῦσίν σε.&nbsp;&nbsp;</span>
<span class="ver"><b>38</b></span> <span class="text">καὶ λέγει αὐτοῖς·&nbsp;&nbsp; ἄγωμεν ἀλλαχοῦ εἰς τὰς ἐχομένας κωμοπόλεις, ἵνα καὶ ἐκεῖ κηρύξω·&nbsp;&nbsp; εἰς τοῦτο γὰρ ἐξῆλθον.&nbsp;&nbsp;</span>
<span class="ver"><b>39</b></span> <span class="text">Καὶ ἦλθεν κηρύσσων εἰς τὰς συναγωγὰς αὐτῶν εἰς ὅλην τὴν Γαλιλαίαν καὶ τὰ δαιμόνια ἐκβάλλων.&nbsp;&nbsp;</span>
<span class="ver"><b>40</b></span> <span class="text">Καὶ ἔρχεται πρὸς αὐτὸν λεπρὸς παρακαλῶν αὐτὸν καὶ γονυπετῶν λέγων αὐτῷ ὅτι ἐὰν θέλῃς δύνασαί με καθαρίσαι.&nbsp;&nbsp;</span>
<span class="ver"><b>41</b></span> <span class="text">καὶ σπλαγχνισθεὶς ἐκτείνας τὴν χεῖρα αὐτοῦ ἥψατο καὶ λέγει αὐτῷ·&nbsp;&nbsp; θέλω, καθαρίσθητι·&nbsp;&nbsp;</span>
<span class="ver"><b>42</b></span> <span class="text">καὶ εὐθὺς ἀπῆλθεν ἀπ᾽ αὐτοῦ ἡ λέπρα, καὶ ἐκαθερίσθη.&nbsp;&nbsp;</span>
<span class="ver"><b>43</b></span> <span class="text">καὶ ἐμβριμησάμενος αὐτῷ εὐθὺς ἐξέβαλεν αὐτὸν</span>
<span class="ver"><b>44</b></span> <span class="text">καὶ λέγει αὐτῷ·&nbsp;&nbsp; ὅρα μηδενὶ μηδὲν εἴπῃς, ἀλλὰ ὕπαγε σεαυτὸν δεῖξον τῷ ἱερεῖ καὶ προσένεγκε περὶ τοῦ καθαρισμοῦ σου ἃ προσέταξεν Μωϋσῆς, εἰς μαρτύριον αὐτοῖς.&nbsp;&nbsp;</span>
<span class="ver"><b>45</b></span> <span class="text">Ὁ δὲ ἐξελθὼν ἤρξατο κηρύσσειν πολλὰ καὶ διαφημίζειν τὸν λόγον, ὥστε μηκέτι αὐτὸν δύνασθαι φανερῶς εἰς πόλιν εἰσελθεῖν, ἀλλ᾽ ἔξω ἐπ᾽ ἐρήμοις τόποις ἦν·&nbsp;&nbsp; καὶ ἤρχοντο πρὸς αὐτὸν πάντοθεν.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;2</div>
<span class="ver"><b>1</b></span> <span class="text">Καὶ εἰσελθὼν πάλιν εἰς Καφαρναοὺμ δι᾽ ἡμερῶν ἠκούσθη ὅτι ἐν οἴκῳ ἐστίν.&nbsp;&nbsp;</span>
<span class="ver"><b>2</b></span> <span class="text">καὶ συνήχθησαν πολλοὶ ὥστε μηκέτι χωρεῖν μηδὲ τὰ πρὸς τὴν θύραν, καὶ ἐλάλει αὐτοῖς τὸν λόγον.&nbsp;&nbsp;</span>
<span class="ver"><b>3</b></span> <span class="text">Καὶ ἔρχονται φέροντες πρὸς αὐτὸν παραλυτικὸν αἰρόμενον ὑπὸ τεσσάρων.&nbsp;&nbsp;</span>
<span class="ver"><b>4</b></span> <span class="text">καὶ μὴ δυνάμενοι προσενέγκαι αὐτῷ διὰ τὸν ὄχλον ἀπεστέγασαν τὴν στέγην ὅπου ἦν, καὶ ἐξορύξαντες χαλῶσιν τὸν κράβαττον ὅπου ὁ παραλυτικὸς κατέκειτο.&nbsp;&nbsp;</span>
<span class="ver"><b>5</b></span> <span class="text">καὶ ἰδὼν ὁ Ἰησοῦς τὴν πίστιν αὐτῶν λέγει τῷ παραλυτικῷ·&nbsp;&nbsp; τέκνον, ἀφέωνται σου αἱ ἁμαρτίαι.&nbsp;&nbsp;</span>
<span class="ver"><b>6</b></span> <span class="text">Ἦσαν δέ τινες τῶν γραμματέων ἐκεῖ καθήμενοι καὶ διαλογιζόμενοι ἐν ταῖς καρδίαις αὐτῶν·&nbsp;&nbsp;</span>
<span class="ver"><b>7</b></span> <span class="text">τί οὗτος οὕτως λαλεῖ;&nbsp;&nbsp; βλασφημεῖ·&nbsp;&nbsp; τίς δύναται ἀφιέναι ἁμαρτίας εἰ μὴ εἷς ὁ θεός;&nbsp;&nbsp;</span>
<span class="ver"><b>8</b></span> <span class="text">καὶ εὐθὺς ἐπιγνοὺς ὁ Ἰησοῦς τῷ πνεύματι αὐτοῦ ὅτι οὕτως διαλογίζονται ἐν ἑαυτοῖς λέγει αὐτοῖς·&nbsp;&nbsp; τί ταῦτα διαλογίζεσθε ἐν ταῖς καρδίαις ὑμῶν;&nbsp;&nbsp;</span>
<span class="ver"><b>9</b></span> <span class="text">τί ἐστιν εὐκοπώτερον, εἰπεῖν τῷ παραλυτικῷ·&nbsp;&nbsp; ἀφίενταί σου αἱ ἁμαρτίαι, ἢ εἰπεῖν·&nbsp;&nbsp; ἔγειρε καὶ ἆρον τὸν κράβαττόν σου καὶ περιπάτει;&nbsp;&nbsp;</span>
<span class="ver"><b>10</b></span> <span class="text">ἵνα δὲ εἰδῆτε ὅτι ἐξουσίαν ἔχει ὁ υἱὸς τοῦ ἀνθρώπου ἐπὶ τῆς γῆς ἀφιέναι ἁμαρτίας – λέγει τῷ παραλυτικῷ·&nbsp;&nbsp;</span>
<span class="ver"><b>11</b></span> <span class="text">σοὶ λέγω, ἔγειρε ἆρον τὸν κράβαττόν σου καὶ ὕπαγε εἰς τὸν οἶκόν σου.&nbsp;&nbsp;</span>
<span class="ver"><b>12</b></span> <span class="text">καὶ ἠγέρθη καὶ εὐθὺς ἄρας τὸν κράβαττον ἐξῆλθεν ἔμπροσθεν πάντων, ὥστε ἐξίστασθαι πάντας καὶ δοξάζειν τὸν θεὸν λέγοντας ὅτι οὕτως οὐδέποτε εἴδομεν.&nbsp;&nbsp;</span>
<span class="ver"><b>13</b></span> <span class="text">Καὶ ἐξῆλθεν πάλιν παρὰ τὴν θάλασσαν·&nbsp;&nbsp; καὶ πᾶς ὁ ὄχλος ἤρχετο πρὸς αὐτόν, καὶ ἐδίδασκεν αὐτούς.&nbsp;&nbsp;</span>
<span class="ver"><b>14</b></span> <span class="text">Καὶ παράγων εἶδεν Λευεὶν τὸν τοῦ Ἁλφαίου καθήμενον ἐπὶ τὸ τελώνιον, καὶ λέγει αὐτῷ·&nbsp;&nbsp; ἀκολούθει μοι.&nbsp;&nbsp; καὶ ἀναστὰς ἠκολούθησεν αὐτῷ.&nbsp;&nbsp;</span>
<span class="ver"><b>15</b></span> <span class="text">Καὶ γίνεται κατακεῖσθαι αὐτὸν ἐν τῇ οἰκίᾳ αὐτοῦ, καὶ πολλοὶ τελῶναι καὶ ἁμαρτωλοὶ συνανέκειντο τῷ Ἰησοῦ καὶ τοῖς μαθηταῖς αὐτοῦ·&nbsp;&nbsp; ἦσαν γὰρ πολλοὶ καὶ ἠκολούθουν αὐτῷ.&nbsp;&nbsp;</span>
<span class="ver"><b>16</b></span> <span class="text">καὶ οἱ γραμματεῖς τῶν Φαρισαίων ἰδόντες ὅτι ἐσθίει μετὰ τῶν ἁμαρτωλῶν καὶ τελωνῶν ἔλεγον τοῖς μαθηταῖς αὐτοῦ·&nbsp;&nbsp; ὅτι μετὰ τῶν τελωνῶν καὶ ἁμαρτωλῶν ἐσθίει;&nbsp;&nbsp;</span>
<span class="ver"><b>17</b></span> <span class="text">καὶ ἀκούσας ὁ Ἰησοῦς λέγει αὐτοῖς ὅτι οὐ χρείαν ἔχουσιν οἱ ἰσχύοντες ἰατροῦ ἀλλ᾽ οἱ κακῶς ἔχοντες·&nbsp;&nbsp; οὐκ ἦλθον καλέσαι δικαίους ἀλλὰ ἁμαρτωλούς.&nbsp;&nbsp;</span>
<span class="ver"><b>18</b></span> <span class="text">Καὶ ἦσαν οἱ μαθηταὶ Ἰωάννου καὶ οἱ Φαρισαῖοι νηστεύοντες.&nbsp;&nbsp; καὶ ἔρχονται καὶ λέγουσιν αὐτῷ·&nbsp;&nbsp; διὰ τί οἱ μαθηταὶ Ἰωάννου καὶ οἱ μαθηταὶ τῶν Φαρισαίων νηστεύουσιν, οἱ δὲ σοὶ μαθηταὶ οὐ νηστεύουσιν;&nbsp;&nbsp;</span>
<span class="ver"><b>19</b></span> <span class="text">καὶ εἶπεν αὐτοῖς ὁ Ἰησοῦς·&nbsp;&nbsp; μὴ δύνανται οἱ υἱοὶ τοῦ νυμφῶνος ἐν ᾧ ὁ νυμφίος μετ᾽ αὐτῶν ἐστιν νηστεύειν;&nbsp;&nbsp; ὅσον χρόνον ἔχουσιν τὸν νυμφίον μετ᾽ αὐτῶν οὐ δύνανται νηστεύειν.&nbsp;&nbsp;</span>
<span class="ver"><b>20</b></span> <span class="text">ἐλεύσονται δὲ ἡμέραι ὅταν ἀπαρθῇ ἀπ᾽ αὐτῶν ὁ νυμφίος, καὶ τότε νηστεύσουσιν ἐν ἐκείνῃ τῇ ἡμέρᾳ.&nbsp;&nbsp;</span>
<span class="ver"><b>21</b></span> <span class="text">Οὐδεὶς ἐπίβλημα ῥάκους ἀγνάφου ἐπιράπτει ἐπὶ ἱμάτιον παλαιόν·&nbsp;&nbsp; εἰ δὲ μή, αἴρει τὸ πλήρωμα ἀπ᾽ αὐτοῦ τὸ καινὸν τοῦ παλαιοῦ καὶ χεῖρον σχίσμα γίνεται.&nbsp;&nbsp;</span>
<span class="ver"><b>22</b></span> <span class="text">καὶ οὐδεὶς βάλλει οἶνον νέον εἰς ἀσκοὺς παλαιούς·&nbsp;&nbsp; εἰ δὲ μή, ῥήξει ὁ οἶνος τοὺς ἀσκοὺς καὶ ὁ οἶνος ἀπόλλυται καὶ οἱ ἀσκοί·&nbsp;&nbsp; ἀλλὰ οἶνον νέον εἰς ἀσκοὺς καινούς.&nbsp;&nbsp;</span>
<span class="ver"><b>23</b></span> <span class="text">Καὶ ἐγένετο αὐτὸν ἐν τοῖς σάββασιν παραπορεύεσθαι διὰ τῶν σπορίμων, καὶ οἱ μαθηταὶ αὐτοῦ ἤρξαντο ὁδὸν ποιεῖν τίλλοντες τοὺς στάχυας.&nbsp;&nbsp;</span>
<span class="ver"><b>24</b></span> <span class="text">καὶ οἱ Φαρισαῖοι ἔλεγον αὐτῷ·&nbsp;&nbsp; ἴδε τί ποιοῦσιν τοῖς σάββασιν ὃ οὐκ ἔξεστιν;&nbsp;&nbsp;</span>
<span class="ver"><b>25</b></span> <span class="text">καὶ λέγει αὐτοῖς·&nbsp;&nbsp; οὐδέποτε ἀνέγνωτε τί ἐποίησεν Δαυὶδ ὅτε χρείαν ἔσχεν καὶ ἐπείνασεν αὐτὸς καὶ οἱ μετ᾽ αὐτοῦ,</span>
<span class="ver"><b>26</b></span> <span class="text">πῶς εἰσῆλθεν εἰς τὸν οἶκον τοῦ θεοῦ ἐπὶ Ἀβιαθὰρ ἀρχιερέως καὶ τοὺς ἄρτους τῆς προθέσεως ἔφαγεν, οὓς οὐκ ἔξεστιν φαγεῖν εἰ μὴ τοὺς ἱερεῖς, καὶ ἔδωκεν καὶ τοῖς σὺν αὐτῷ οὖσιν;&nbsp;&nbsp;</span>
<span class="ver"><b>27</b></span> <span class="text">Καὶ ἔλεγεν αὐτοῖς·&nbsp;&nbsp; τὸ σάββατον διὰ τὸν ἄνθρωπον ἐγένετο καὶ οὐχ ὁ ἄνθρωπος διὰ τὸ σάββατον·&nbsp;&nbsp;</span>
<span class="ver"><b>28</b></span> <span class="text">ὥστε κύριός ἐστιν ὁ υἱὸς τοῦ ἀνθρώπου καὶ τοῦ σαββάτου.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;3</div>
<span class="ver"><b>1</b></span> <span class="text">Καὶ εἰσῆλθεν πάλιν εἰς τὴν συναγωγήν.&nbsp;&nbsp; καὶ ἦν ἐκεῖ ἄνθρωπος ἐξηραμμένην ἔχων τὴν χεῖρα.&nbsp;&nbsp;</span>
<span class="ver"><b>2</b></span> <span class="text">καὶ παρετήρουν αὐτὸν εἰ τοῖς σάββασιν θεραπεύσει αὐτόν, ἵνα κατηγορήσωσιν αὐτοῦ.&nbsp;&nbsp;</span>
<span class="ver"><b>3</b></span> <span class="text">καὶ λέγει τῷ ἀνθρώπῳ τῷ τὴν χεῖρα ἔχοντι ξηράν·&nbsp;&nbsp; ἔγειρε εἰς τὸ μέσον.&nbsp;&nbsp;</span>
<span class="ver"><b>4</b></span> <span class="text">καὶ λέγει αὐτοῖς·&nbsp;&nbsp; ἔξεστιν τοῖς σάββασιν ἀγαθοποιῆσαι ἢ κακοποιῆσαι, ψυχὴν σῶσαι ἢ ἀποκτεῖναι;&nbsp;&nbsp; οἱ δὲ ἐσιώπων.&nbsp;&nbsp;</span>
<span class="ver"><b>5</b></span> <span class="text">καὶ περιβλεψάμενος αὐτοὺς μετ᾽ ὀργῆς, συνλυπούμενος ἐπὶ τῇ πωρώσει τῆς καρδίας αὐτῶν λέγει τῷ ἀνθρώπῳ·&nbsp;&nbsp; ἔκτεινον τὴν χεῖρα σου.&nbsp;&nbsp; καὶ ἐξέτεινεν καὶ ἀπεκατεστάθη ἡ χεὶρ αὐτοῦ.&nbsp;&nbsp;</span>
<span class="ver"><b>6</b></span> <span class="text">Καὶ ἐξελθόντες οἱ Φαρισαῖοι εὐθὺς μετὰ τῶν Ἡρῳδιανῶν συμβούλιον ἐδίδουν κατ᾽ αὐτοῦ ὅπως αὐτὸν ἀπολέσωσιν.&nbsp;&nbsp;</span>
<span class="ver"><b>7</b></span> <span class="text">Καὶ ὁ Ἰησοῦς μετὰ τῶν μαθητῶν αὐτοῦ ἀνεχώρησεν πρὸς τὴν θάλασσαν, καὶ πολὺ πλῆθος ἀπὸ τῆς Γαλιλαίας ἠκολούθησεν, καὶ ἀπὸ τῆς Ἰουδαίας</span>
<span class="ver"><b>8</b></span> <span class="text">καὶ ἀπὸ Ἱεροσολύμων καὶ ἀπὸ τῆς Ἰδουμαίας καὶ πέραν τοῦ Ἰορδάνου καὶ περὶ Τύρον καὶ Σιδῶνα πλῆθος πολὺ ἀκούοντες ὅσα ἐποίει ἦλθον πρὸς αὐτόν.&nbsp;&nbsp;</span>
<span class="ver"><b>9</b></span> <span class="text">Καὶ εἶπεν τοῖς μαθηταῖς αὐτοῦ ἵνα πλοιάριον προσκαρτερῇ αὐτῷ διὰ τὸν ὄχλον ἵνα μὴ θλίβωσιν αὐτόν·&nbsp;&nbsp;</span>
<span class="ver"><b>10</b></span> <span class="text">πολλοὺς γὰρ ἐθεράπευσεν, ὥστε ἐπιπίπτειν αὐτῷ ἵνα αὐτοῦ ἅψωνται ὅσοι εἶχον μάστιγας.&nbsp;&nbsp;</span>
<span class="ver"><b>11</b></span> <span class="text">καὶ τὰ πνεύματα τὰ ἀκάθαρτα, ὅταν αὐτὸν ἐθεώρουν, προσέπιπτον αὐτῷ καὶ ἔκραζον λέγοντα ὅτι σὺ εἶ ὁ υἱὸς τοῦ θεοῦ.&nbsp;&nbsp;</span>
<span class="ver"><b>12</b></span> <span class="text">καὶ πολλὰ ἐπετίμα αὐτοῖς ἵνα μὴ αὐτὸν φανερὸν ποιήσωσιν.&nbsp;&nbsp;</span>
<span class="ver"><b>13</b></span> <span class="text">Καὶ ἀναβαίνει εἰς τὸ ὄρος καὶ προσκαλεῖται οὓς ἤθελεν αὐτός, καὶ ἀπῆλθον πρὸς αὐτόν.&nbsp;&nbsp;</span>
<span class="ver"><b>14</b></span> <span class="text">Καὶ ἐποίησεν δώδεκα οὓς καὶ ἀποστόλους ὠνόμασεν ἵνα ὦσιν μετ᾽ αὐτοῦ καὶ ἵνα ἀποστέλλῃ αὐτοὺς κηρύσσειν</span>
<span class="ver"><b>15</b></span> <span class="text">καὶ ἔχειν ἐξουσίαν ἐκβάλλειν τὰ δαιμόνια·&nbsp;&nbsp;</span>
<span class="ver"><b>16</b></span> <span class="text">Καὶ ἐποίησεν τοὺς δώδεκα, καὶ ἐπέθηκεν ὄνομα τῷ Σίμωνι Πέτρον,</span>
<span class="ver"><b>17</b></span> <span class="text">καὶ Ἰάκωβον τὸν τοῦ Ζεβεδαίου καὶ Ἰωάννην τὸν ἀδελφὸν τοῦ Ἰακώβου καὶ ἐπέθηκεν αὐτοῖς ὀνόματα Βοανηργές, ὅ ἐστιν υἱοὶ βροντῆς·&nbsp;&nbsp;</span>
<span class="ver"><b>18</b></span> <span class="text">καὶ Ἀνδρέαν καὶ Φίλιππον καὶ Βαρθολομαῖον καὶ Μαθθαῖον καὶ Θωμᾶν καὶ Ἰάκωβον τὸν τοῦ Ἁλφαίου καὶ Θαδδαῖον καὶ Σίμωνα τὸν Καναναῖον</span>
<span class="ver"><b>19</b></span> <span class="text">καὶ Ἰούδαν Ἰσκαριώθ, ὃς καὶ παρέδωκεν αὐτόν.&nbsp;&nbsp;</span>
<span class="ver"><b>20</b></span> <span class="text">Καὶ ἔρχεται εἰς οἶκον·&nbsp;&nbsp; καὶ συνέρχεται πάλιν ὁ ὄχλος, ὥστε μὴ δύνασθαι αὐτοὺς μηδὲ ἄρτον φαγεῖν.&nbsp;&nbsp;</span>
<span class="ver"><b>21</b></span> <span class="text">καὶ ἀκούσαντες οἱ παρ᾽ αὐτοῦ ἐξῆλθον κρατῆσαι αὐτόν·&nbsp;&nbsp; ἔλεγον γὰρ ὅτι ἐξέστη.&nbsp;&nbsp;</span>
<span class="ver"><b>22</b></span> <span class="text">Καὶ οἱ γραμματεῖς οἱ ἀπὸ Ἱεροσολύμων καταβάντες ἔλεγον ὅτι Βεελζεβοὺλ ἔχει καὶ ὅτι ἐν τῷ ἄρχοντι τῶν δαιμονίων ἐκβάλλει τὰ δαιμόνια.&nbsp;&nbsp;</span>
<span class="ver"><b>23</b></span> <span class="text">Καὶ προσκαλεσάμενος αὐτοὺς ἐν παραβολαῖς ἔλεγεν αὐτοῖς·&nbsp;&nbsp; πῶς δύναται σατανᾶς σατανᾶν ἐκβάλλειν;&nbsp;&nbsp;</span>
<span class="ver"><b>24</b></span> <span class="text">καὶ ἐὰν βασιλεία ἐφ᾽ ἑαυτὴν μερισθῇ, οὐ δύναται σταθῆναι ἡ βασιλεία ἐκείνη·&nbsp;&nbsp;</span>
<span class="ver"><b>25</b></span> <span class="text">καὶ ἐὰν οἰκία ἐφ᾽ ἑαυτὴν μερισθῇ, οὐ δυνήσεται ἡ οἰκία ἐκείνη σταθῆναι.&nbsp;&nbsp;</span>
<span class="ver"><b>26</b></span> <span class="text">καὶ εἰ ὁ σατανᾶς ἀνέστη ἐφ᾽ ἑαυτὸν καὶ ἐμερίσθη, οὐ δύναται στῆναι ἀλλὰ τέλος ἔχει.&nbsp;&nbsp;</span>
<span class="ver"><b>27</b></span> <span class="text">ἀλλ᾽ οὐ δύναται οὐδεὶς εἰς τὴν οἰκίαν τοῦ ἰσχυροῦ εἰσελθὼν τὰ σκεύη αὐτοῦ διαρπάσαι, ἐὰν μὴ πρῶτον τὸν ἰσχυρὸν δήσῃ, καὶ τότε τὴν οἰκίαν αὐτοῦ διαρπάσει.&nbsp;&nbsp;</span>
<span class="ver"><b>28</b></span> <span class="text">Ἀμὴν λέγω ὑμῖν ὅτι πάντα ἀφεθήσεται τοῖς υἱοῖς τῶν ἀνθρώπων τὰ ἁμαρτήματα καὶ αἱ βλασφημίαι ὅσα ἐὰν βλασφημήσωσιν·&nbsp;&nbsp;</span>
<span class="ver"><b>29</b></span> <span class="text">ὃς δ᾽ ἂν βλασφημήσῃ εἰς τὸ πνεῦμα τὸ ἅγιον, οὐκ ἔχει ἄφεσιν εἰς τὸν αἰῶνα, ἀλλὰ ἔνοχός ἐστιν αἰωνίου ἁμαρτήματος.&nbsp;&nbsp;</span>
<span class="ver"><b>30</b></span> <span class="text">ὅτι ἔλεγον·&nbsp;&nbsp; πνεῦμα ἀκάθαρτον ἔχει.&nbsp;&nbsp;</span>
<span class="ver"><b>31</b></span> <span class="text">Καὶ ἔρχονται ἡ μήτηρ αὐτοῦ καὶ οἱ ἀδελφοὶ αὐτοῦ καὶ ἔξω στήκοντες ἀπέστειλαν πρὸς αὐτὸν καλοῦντες αὐτόν.&nbsp;&nbsp;</span>
<span class="ver"><b>32</b></span> <span class="text">καὶ ἐκάθητο περὶ αὐτὸν ὄχλος, καὶ λέγουσιν αὐτῷ·&nbsp;&nbsp; ἰδοὺ ἡ μήτηρ σου καὶ οἱ ἀδελφοί σου ἔξω ζητοῦσίν σε.&nbsp;&nbsp;</span>
<span class="ver"><b>33</b></span> <span class="text">καὶ ἀποκριθεὶς αὐτοῖς λέγει·&nbsp;&nbsp; τίς ἐστιν ἡ μήτηρ μου καὶ οἱ ἀδελφοί μου;&nbsp;&nbsp;</span>
<span class="ver"><b>34</b></span> <span class="text">καὶ περιβλεψάμενος τοὺς περὶ αὐτὸν κύκλῳ καθημένους λέγει·&nbsp;&nbsp; ἴδε ἡ μήτηρ μου καὶ οἱ ἀδελφοί μου.&nbsp;&nbsp;</span>
<span class="ver"><b>35</b></span> <span class="text">ὃς γὰρ ἂν ποιήσῃ τὸ θέλημα τοῦ θεοῦ, οὗτος ἀδελφός μου καὶ ἀδελφὴ καὶ μήτηρ ἐστίν.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;4</div>
<span class="ver"><b>1</b></span> <span class="text">Καὶ πάλιν ἤρξατο διδάσκειν παρὰ τὴν θάλασσαν·&nbsp;&nbsp; καὶ συνάγεται πρὸς αὐτὸν ὄχλος πλεῖστος, ὥστε αὐτὸν εἰς τὸ πλοῖον ἐμβάντα καθῆσθαι ἐν τῇ θαλάσσῃ, καὶ πᾶς ὁ ὄχλος πρὸς τὴν θάλασσαν ἐπὶ τῆς γῆς ἦσαν.&nbsp;&nbsp;</span>
<span class="ver"><b>2</b></span> <span class="text">καὶ ἐδίδασκεν αὐτοὺς ἐν παραβολαῖς πολλὰ καὶ ἔλεγεν αὐτοῖς ἐν τῇ διδαχῇ αὐτοῦ·&nbsp;&nbsp;</span>
<span class="ver"><b>3</b></span> <span class="text">Ἀκούετε.&nbsp;&nbsp; ἰδοὺ ἐξῆλθεν ὁ σπείρων σπεῖραι.&nbsp;&nbsp;</span>
<span class="ver"><b>4</b></span> <span class="text">καὶ ἐγένετο ἐν τῷ σπείρειν ὃ μὲν ἔπεσεν παρὰ τὴν ὁδόν, καὶ ἦλθεν τὰ πετεινὰ καὶ κατέφαγεν αὐτό.&nbsp;&nbsp;</span>
<span class="ver"><b>5</b></span> <span class="text">καὶ ἄλλο ἔπεσεν ἐπὶ τὸ πετρῶδες ὅπου οὐκ εἶχεν γῆν πολλήν, καὶ εὐθὺς ἐξανέτειλεν διὰ τὸ μὴ ἔχειν βάθος γῆς·&nbsp;&nbsp;</span>
<span class="ver"><b>6</b></span> <span class="text">καὶ ὅτε ἀνέτειλεν ὁ ἥλιος ἐκαυματίσθη καὶ διὰ τὸ μὴ ἔχειν ῥίζαν ἐξηράνθη.&nbsp;&nbsp;</span>
<span class="ver"><b>7</b></span> <span class="text">καὶ ἄλλο ἔπεσεν εἰς τὰς ἀκάνθας, καὶ ἀνέβησαν αἱ ἄκανθαι καὶ συνέπνιξαν αὐτό, καὶ καρπὸν οὐκ ἔδωκεν.&nbsp;&nbsp;</span>
<span class="ver"><b>8</b></span> <span class="text">καὶ ἄλλα ἔπεσεν εἰς τὴν γῆν τὴν καλὴν καὶ ἐδίδου καρπὸν ἀναβαίνοντα καὶ αὐξανόμενα καὶ ἔφερεν ἓν τριάκοντα καὶ ἓν ἑξήκοντα καὶ ἓν ἑκατόν.&nbsp;&nbsp;</span>
<span class="ver"><b>9</b></span> <span class="text">καὶ ἔλεγεν·&nbsp;&nbsp; ὃς ἔχει ὦτα ἀκούειν ἀκουέτω.&nbsp;&nbsp;</span>
<span class="ver"><b>10</b></span> <span class="text">Καὶ ὅτε ἐγένετο κατὰ μόνας, ἠρώτων αὐτὸν οἱ περὶ αὐτὸν σὺν τοῖς δώδεκα τὰς παραβολάς.&nbsp;&nbsp;</span>
<span class="ver"><b>11</b></span> <span class="text">καὶ ἔλεγεν αὐτοῖς·&nbsp;&nbsp; ὑμῖν τὸ μυστήριον δέδοται τῆς βασιλείας τοῦ θεοῦ·&nbsp;&nbsp; ἐκείνοις δὲ τοῖς ἔξω ἐν παραβολαῖς τὰ πάντα γίνεται,</span>
<span class="ver"><b>12</b></span> <span class="text">ἵνα βλέποντες βλέπωσιν καὶ μὴ ἴδωσιν, καὶ ἀκούοντες ἀκούωσιν καὶ μὴ συνιῶσιν, μήποτε ἐπιστρέψωσιν καὶ ἀφεθῇ αὐτοῖς.&nbsp;&nbsp;</span>
<span class="ver"><b>13</b></span> <span class="text">Καὶ λέγει αὐτοῖς·&nbsp;&nbsp; οὐκ οἴδατε τὴν παραβολὴν ταύτην, καὶ πῶς πάσας τὰς παραβολὰς γνώσεσθε;&nbsp;&nbsp;</span>
<span class="ver"><b>14</b></span> <span class="text">ὁ σπείρων τὸν λόγον σπείρει.&nbsp;&nbsp;</span>
<span class="ver"><b>15</b></span> <span class="text">οὗτοι δέ εἰσιν οἱ παρὰ τὴν ὁδόν·&nbsp;&nbsp; ὅπου σπείρεται ὁ λόγος καὶ ὅταν ἀκούσωσιν, εὐθὺς ἔρχεται ὁ σατανᾶς καὶ αἴρει τὸν λόγον τὸν ἐσπαρμένον εἰς αὐτούς.&nbsp;&nbsp;</span>
<span class="ver"><b>16</b></span> <span class="text">καὶ οὗτοί εἰσιν ὁμοίως οἱ ἐπὶ τὰ πετρώδη σπειρόμενοι, οἳ ὅταν ἀκούσωσιν τὸν λόγον εὐθὺς μετὰ χαρᾶς λαμβάνουσιν αὐτόν,</span>
<span class="ver"><b>17</b></span> <span class="text">καὶ οὐκ ἔχουσιν ῥίζαν ἐν ἑαυτοῖς ἀλλὰ πρόσκαιροί εἰσιν, εἶτα γενομένης θλίψεως ἢ διωγμοῦ διὰ τὸν λόγον εὐθὺς σκανδαλίζονται.&nbsp;&nbsp;</span>
<span class="ver"><b>18</b></span> <span class="text">καὶ ἄλλοι εἰσὶν οἱ εἰς τὰς ἀκάνθας σπειρόμενοι·&nbsp;&nbsp; οὗτοί εἰσιν οἱ τὸν λόγον ἀκούσαντες,</span>
<span class="ver"><b>19</b></span> <span class="text">καὶ αἱ μέριμναι τοῦ αἰῶνος καὶ ἡ ἀπάτη τοῦ πλούτου καὶ αἱ περὶ τὰ λοιπὰ ἐπιθυμίαι εἰσπορευόμεναι συνπνίγουσιν τὸν λόγον καὶ ἄκαρπος γίνεται.&nbsp;&nbsp;</span>
<span class="ver"><b>20</b></span> <span class="text">καὶ ἐκεῖνοί εἰσιν οἱ ἐπὶ τὴν γῆν τὴν καλὴν σπαρέντες, οἵτινες ἀκούουσιν τὸν λόγον καὶ παραδέχονται καὶ καρποφοροῦσιν ἓν τριάκοντα καὶ ἓν ἑξήκοντα καὶ ἓν ἑκατόν.&nbsp;&nbsp;</span>
<span class="ver"><b>21</b></span> <span class="text">Καὶ ἔλεγεν αὐτοῖς·&nbsp;&nbsp; μήτι ἔρχεται ὁ λύχνος ἵνα ὑπὸ τὸν μόδιον τεθῇ ἢ ὑπὸ τὴν κλίνην;&nbsp;&nbsp; οὐχ ἵνα ἐπὶ τὴν λυχνίαν τεθῇ;&nbsp;&nbsp;</span>
<span class="ver"><b>22</b></span> <span class="text">οὐ γάρ ἐστιν κρυπτὸν ἐὰν μὴ ἵνα φανερωθῇ, οὐδὲ ἐγένετο ἀπόκρυφον ἀλλ᾽ ἵνα ἔλθῃ εἰς φανερόν.&nbsp;&nbsp;</span>
<span class="ver"><b>23</b></span> <span class="text">εἴ τις ἔχει ὦτα ἀκούειν ἀκουέτω.&nbsp;&nbsp;</span>
<span class="ver"><b>24</b></span> <span class="text">Καὶ ἔλεγεν αὐτοῖς·&nbsp;&nbsp; βλέπετε τί ἀκούετε.&nbsp;&nbsp; ἐν ᾧ μέτρῳ μετρεῖτε μετρηθήσεται ὑμῖν καὶ προστεθήσεται ὑμῖν.&nbsp;&nbsp;</span>
<span class="ver"><b>25</b></span> <span class="text">ὃς γὰρ ἔχει, δοθήσεται αὐτῷ·&nbsp;&nbsp; καὶ ὃς οὐκ ἔχει, καὶ ὃ ἔχει ἀρθήσεται ἀπ᾽ αὐτοῦ.&nbsp;&nbsp;</span>
<span class="ver"><b>26</b></span> <span class="text">Καὶ ἔλεγεν·&nbsp;&nbsp; οὕτως ἐστὶν ἡ βασιλεία τοῦ θεοῦ ὡς ἄνθρωπος βάλῃ τὸν σπόρον ἐπὶ τῆς γῆς</span>
<span class="ver"><b>27</b></span> <span class="text">καὶ καθεύδῃ καὶ ἐγείρηται νύκτα καὶ ἡμέραν, καὶ ὁ σπόρος βλαστᾷ καὶ μηκύνηται ὡς οὐκ οἶδεν αὐτός.&nbsp;&nbsp;</span>
<span class="ver"><b>28</b></span> <span class="text">αὐτομάτη ἡ γῆ καρποφορεῖ, πρῶτον χόρτον εἶτα στάχυν εἶτα πλήρης σῖτον ἐν τῷ στάχυϊ.&nbsp;&nbsp;</span>
<span class="ver"><b>29</b></span> <span class="text">ὅταν δὲ παραδοῖ ὁ καρπός, εὐθὺς ἀποστέλλει τὸ δρέπανον, ὅτι παρέστηκεν ὁ θερισμός.&nbsp;&nbsp;</span>
<span class="ver"><b>30</b></span> <span class="text">Καὶ ἔλεγεν·&nbsp;&nbsp; πῶς ὁμοιώσωμεν τὴν βασιλείαν τοῦ θεοῦ ἢ ἐν τίνι αὐτὴν παραβολῇ θῶμεν;&nbsp;&nbsp;</span>
<span class="ver"><b>31</b></span> <span class="text">ὡς κόκκῳ σινάπεως, ὃς ὅταν σπαρῇ ἐπὶ τῆς γῆς, μικρότερον ὂν πάντων τῶν σπερμάτων τῶν ἐπὶ τῆς γῆς,</span>
<span class="ver"><b>32</b></span> <span class="text">καὶ ὅταν σπαρῇ, ἀναβαίνει καὶ γίνεται μεῖζον πάντων τῶν λαχάνων καὶ ποιεῖ κλάδους μεγάλους, ὥστε δύνασθαι ὑπὸ τὴν σκιὰν αὐτοῦ τὰ πετεινὰ τοῦ οὐρανοῦ κατασκηνοῦν.&nbsp;&nbsp;</span>
<span class="ver"><b>33</b></span> <span class="text">Καὶ τοιαύταις παραβολαῖς πολλαῖς ἐλάλει αὐτοῖς τὸν λόγον καθὼς ἠδύναντο ἀκούειν·&nbsp;&nbsp;</span>
<span class="ver"><b>34</b></span> <span class="text">χωρὶς δὲ παραβολῆς οὐκ ἐλάλει αὐτοῖς, κατ᾽ ἰδίαν δὲ τοῖς ἰδίοις μαθηταῖς ἐπέλυεν πάντα.&nbsp;&nbsp;</span>
<span class="ver"><b>35</b></span> <span class="text">Καὶ λέγει αὐτοῖς ἐν ἐκείνῃ τῇ ἡμέρᾳ ὀψίας γενομένης·&nbsp;&nbsp; διέλθωμεν εἰς τὸ πέραν.&nbsp;&nbsp;</span>
<span class="ver"><b>36</b></span> <span class="text">καὶ ἀφέντες τὸν ὄχλον παραλαμβάνουσιν αὐτὸν ὡς ἦν ἐν τῷ πλοίῳ, καὶ ἄλλα πλοῖα ἦν μετ᾽ αὐτοῦ.&nbsp;&nbsp;</span>
<span class="ver"><b>37</b></span> <span class="text">καὶ γίνεται λαῖλαψ μεγάλη ἀνέμου καὶ τὰ κύματα ἐπέβαλλεν εἰς τὸ πλοῖον, ὥστε ἤδη γεμίζεσθαι τὸ πλοῖον.&nbsp;&nbsp;</span>
<span class="ver"><b>38</b></span> <span class="text">καὶ αὐτὸς ἦν ἐν τῇ πρύμνῃ ἐπὶ τὸ προσκεφάλαιον καθεύδων.&nbsp;&nbsp; καὶ ἐγείρουσιν αὐτὸν καὶ λέγουσιν αὐτῷ·&nbsp;&nbsp; διδάσκαλε, οὐ μέλει σοι ὅτι ἀπολλύμεθα;&nbsp;&nbsp;</span>
<span class="ver"><b>39</b></span> <span class="text">καὶ διεγερθεὶς ἐπετίμησεν τῷ ἀνέμῳ καὶ εἶπεν τῇ θαλάσσῃ·&nbsp;&nbsp; σιώπα, πεφίμωσο.&nbsp;&nbsp; καὶ ἐκόπασεν ὁ ἄνεμος καὶ ἐγένετο γαλήνη μεγάλη.&nbsp;&nbsp;</span>
<span class="ver"><b>40</b></span> <span class="text">καὶ εἶπεν αὐτοῖς·&nbsp;&nbsp; τί δειλοί ἐστε;&nbsp;&nbsp; οὔπω ἔχετε πίστιν;&nbsp;&nbsp;</span>
<span class="ver"><b>41</b></span> <span class="text">καὶ ἐφοβήθησαν φόβον μέγαν καὶ ἔλεγον πρὸς ἀλλήλους·&nbsp;&nbsp; τίς ἄρα οὗτός ἐστιν ὅτι καὶ ὁ ἄνεμος καὶ ἡ θάλασσα ὑπακούει αὐτῷ;&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;5</div>
<span class="ver"><b>1</b></span> <span class="text">Καὶ ἦλθον εἰς τὸ πέραν τῆς θαλάσσης εἰς τὴν χώραν τῶν Γερασηνῶν.&nbsp;&nbsp;</span>
<span class="ver"><b>2</b></span> <span class="text">καὶ ἐξελθόντος αὐτοῦ ἐκ τοῦ πλοίου εὐθὺς ὑπήντησεν αὐτῷ ἐκ τῶν μνημείων ἄνθρωπος ἐν πνεύματι ἀκαθάρτῳ,</span>
<span class="ver"><b>3</b></span> <span class="text">ὃς τὴν κατοίκησιν εἶχεν ἐν τοῖς μνήμασιν, καὶ οὐδὲ ἁλύσει οὐκέτι οὐδεὶς ἐδύνατο αὐτὸν δῆσαι</span>
<span class="ver"><b>4</b></span> <span class="text">διὰ τὸ αὐτὸν πολλάκις πέδαις καὶ ἁλύσεσιν δεδέσθαι καὶ διεσπάσθαι ὑπ᾽ αὐτοῦ τὰς ἁλύσεις καὶ τὰς πέδας συντετρῖφθαι, καὶ οὐδεὶς ἴσχυεν αὐτὸν δαμάσαι·&nbsp;&nbsp;</span>
<span class="ver"><b>5</b></span> <span class="text">καὶ διὰ παντὸς νυκτὸς καὶ ἡμέρας ἐν τοῖς μνήμασιν καὶ ἐν τοῖς ὄρεσιν ἦν κράζων καὶ κατακόπτων ἑαυτὸν λίθοις.&nbsp;&nbsp;</span>
<span class="ver"><b>6</b></span> <span class="text">Καὶ ἰδὼν τὸν Ἰησοῦν ἀπὸ μακρόθεν ἔδραμεν καὶ προσεκύνησεν αὐτῷ</span>
<span class="ver"><b>7</b></span> <span class="text">καὶ κράξας φωνῇ μεγάλῃ λέγει·&nbsp;&nbsp; τί ἐμοὶ καὶ σοί, Ἰησοῦ υἱὲ τοῦ θεοῦ τοῦ ὑψίστου;&nbsp;&nbsp; ὁρκίζω σε τὸν θεόν, μή με βασανίσῃς.&nbsp;&nbsp;</span>
<span class="ver"><b>8</b></span> <span class="text">ἔλεγεν γὰρ αὐτῷ·&nbsp;&nbsp; ἔξελθε τὸ πνεῦμα τὸ ἀκάθαρτον ἐκ τοῦ ἀνθρώπου.&nbsp;&nbsp;</span>
<span class="ver"><b>9</b></span> <span class="text">καὶ ἐπηρώτα αὐτόν·&nbsp;&nbsp; τί ὄνομά σοι;&nbsp;&nbsp; καὶ λέγει αὐτῷ·&nbsp;&nbsp; λεγιὼν ὄνομά μοι, ὅτι πολλοί ἐσμεν.&nbsp;&nbsp;</span>
<span class="ver"><b>10</b></span> <span class="text">καὶ παρεκάλει αὐτὸν πολλὰ ἵνα μὴ αὐτὰ ἀποστείλῃ ἔξω τῆς χώρας.&nbsp;&nbsp;</span>
<span class="ver"><b>11</b></span> <span class="text">Ἦν δὲ ἐκεῖ πρὸς τῷ ὄρει ἀγέλη χοίρων μεγάλη βοσκομένη·&nbsp;&nbsp;</span>
<span class="ver"><b>12</b></span> <span class="text">καὶ παρεκάλεσαν αὐτὸν λέγοντες·&nbsp;&nbsp; πέμψον ἡμᾶς εἰς τοὺς χοίρους, ἵνα εἰς αὐτοὺς εἰσέλθωμεν.&nbsp;&nbsp;</span>
<span class="ver"><b>13</b></span> <span class="text">καὶ ἐπέτρεψεν αὐτοῖς.&nbsp;&nbsp; καὶ ἐξελθόντα τὰ πνεύματα τὰ ἀκάθαρτα εἰσῆλθον εἰς τοὺς χοίρους, καὶ ὥρμησεν ἡ ἀγέλη κατὰ τοῦ κρημνοῦ εἰς τὴν θάλασσαν, ὡς δισχίλιοι, καὶ ἐπνίγοντο ἐν τῇ θαλάσσῃ.&nbsp;&nbsp;</span>
<span class="ver"><b>14</b></span> <span class="text">Καὶ οἱ βόσκοντες αὐτοὺς ἔφυγον καὶ ἀπήγγειλαν εἰς τὴν πόλιν καὶ εἰς τοὺς ἀγρούς·&nbsp;&nbsp; καὶ ἦλθον ἰδεῖν τί ἐστιν τὸ γεγονὸς</span>
<span class="ver"><b>15</b></span> <span class="text">καὶ ἔρχονται πρὸς τὸν Ἰησοῦν καὶ θεωροῦσιν τὸν δαιμονιζόμενον καθήμενον ἱματισμένον καὶ σωφρονοῦντα, τὸν ἐσχηκότα τὸν λεγεῶνα, καὶ ἐφοβήθησαν.&nbsp;&nbsp;</span>
<span class="ver"><b>16</b></span> <span class="text">καὶ διηγήσαντο αὐτοῖς οἱ ἰδόντες πῶς ἐγένετο τῷ δαιμονιζομένῳ καὶ περὶ τῶν χοίρων.&nbsp;&nbsp;</span>
<span class="ver"><b>17</b></span> <span class="text">καὶ ἤρξαντο παρακαλεῖν αὐτὸν ἀπελθεῖν ἀπὸ τῶν ὁρίων αὐτῶν.&nbsp;&nbsp;</span>
<span class="ver"><b>18</b></span> <span class="text">Καὶ ἐμβαίνοντος αὐτοῦ εἰς τὸ πλοῖον παρεκάλει αὐτὸν ὁ δαιμονισθεὶς ἵνα μετ᾽ αὐτοῦ ᾖ.&nbsp;&nbsp;</span>
<span class="ver"><b>19</b></span> <span class="text">καὶ οὐκ ἀφῆκεν αὐτόν, ἀλλὰ λέγει αὐτῷ·&nbsp;&nbsp; ὕπαγε εἰς τὸν οἶκόν σου πρὸς τοὺς σοὺς καὶ ἀπάγγειλον αὐτοῖς ὅσα ὁ κύριός σοι πεποίηκεν καὶ ἠλέησέν σε.&nbsp;&nbsp;</span>
<span class="ver"><b>20</b></span> <span class="text">καὶ ἀπῆλθεν καὶ ἤρξατο κηρύσσειν ἐν τῇ Δεκαπόλει ὅσα ἐποίησεν αὐτῷ ὁ Ἰησοῦς, καὶ πάντες ἐθαύμαζον.&nbsp;&nbsp;</span>
<span class="ver"><b>21</b></span> <span class="text">Καὶ διαπεράσαντος τοῦ Ἰησοῦ ἐν τῷ πλοίῳ πάλιν εἰς τὸ πέραν συνήχθη ὄχλος πολὺς ἐπ᾽ αὐτόν, καὶ ἦν παρὰ τὴν θάλασσαν.&nbsp;&nbsp;</span>
<span class="ver"><b>22</b></span> <span class="text">Καὶ ἰδοὺ, ἔρχεται εἷς τῶν ἀρχισυναγώγων, ὀνόματι Ἰάειρος, καὶ ἰδὼν αὐτὸν πίπτει πρὸς τοὺς πόδας αὐτοῦ</span>
<span class="ver"><b>23</b></span> <span class="text">καὶ παρακαλεῖ αὐτὸν πολλὰ λέγων ὅτι τὸ θυγάτριόν μου ἐσχάτως ἔχει, ἵνα ἐλθὼν ἐπιθῇς τὰς χεῖρας αὐτῇ ἵνα σωθῇ καὶ ζήσῃ.&nbsp;&nbsp;</span>
<span class="ver"><b>24</b></span> <span class="text">καὶ ἀπῆλθεν μετ᾽ αὐτοῦ.&nbsp;&nbsp; καὶ ἠκολούθει αὐτῷ ὄχλος πολὺς καὶ συνέθλιβον αὐτόν.&nbsp;&nbsp;</span>
<span class="ver"><b>25</b></span> <span class="text">Καὶ γυνὴ οὖσα ἐν ῥύσει αἵματος δώδεκα ἔτη</span>
<span class="ver"><b>26</b></span> <span class="text">καὶ πολλὰ παθοῦσα ὑπὸ πολλῶν ἰατρῶν καὶ δαπανήσασα τὰ παρ᾽ αὐτῆς πάντα καὶ μηδὲν ὠφεληθεῖσα ἀλλὰ μᾶλλον εἰς τὸ χεῖρον ἐλθοῦσα,</span>
<span class="ver"><b>27</b></span> <span class="text">ἀκούσασα τὰ περὶ τοῦ Ἰησοῦ, ἐλθοῦσα ἐν τῷ ὄχλῳ ὄπισθεν ἥψατο τοῦ ἱματίου αὐτοῦ·&nbsp;&nbsp;</span>
<span class="ver"><b>28</b></span> <span class="text">ἔλεγεν γὰρ ὅτι ἐὰν ἅψωμαι κἂν τῶν ἱματίων αὐτοῦ σωθήσομαι.&nbsp;&nbsp;</span>
<span class="ver"><b>29</b></span> <span class="text">καὶ εὐθὺς ἐξηράνθη ἡ πηγὴ τοῦ αἵματος αὐτῆς καὶ ἔγνω τῷ σώματι ὅτι ἴαται ἀπὸ τῆς μάστιγος.&nbsp;&nbsp;</span>
<span class="ver"><b>30</b></span> <span class="text">καὶ εὐθὺς ὁ Ἰησοῦς ἐπιγνοὺς ἐν ἑαυτῷ τὴν ἐξ αὐτοῦ δύναμιν ἐξελθοῦσαν ἐπιστραφεὶς ἐν τῷ ὄχλῳ ἔλεγεν·&nbsp;&nbsp; τίς μου ἥψατο τῶν ἱματίων;&nbsp;&nbsp;</span>
<span class="ver"><b>31</b></span> <span class="text">καὶ ἔλεγον αὐτῷ οἱ μαθηταὶ αὐτοῦ·&nbsp;&nbsp; βλέπεις τὸν ὄχλον συνθλίβοντά σε καὶ λέγεις·&nbsp;&nbsp; τίς μου ἥψατο;&nbsp;&nbsp;</span>
<span class="ver"><b>32</b></span> <span class="text">καὶ περιεβλέπετο ἰδεῖν τὴν τοῦτο ποιήσασαν.&nbsp;&nbsp;</span>
<span class="ver"><b>33</b></span> <span class="text">ἡ δὲ γυνὴ φοβηθεῖσα καὶ τρέμουσα, εἰδυῖα ὃ γέγονεν αὐτῇ, ἦλθεν καὶ προσέπεσεν αὐτῷ καὶ εἶπεν αὐτῷ πᾶσαν τὴν ἀλήθειαν.&nbsp;&nbsp;</span>
<span class="ver"><b>34</b></span> <span class="text">ὁ δὲ εἶπεν αὐτῇ·&nbsp;&nbsp; θυγάτηρ, ἡ πίστις σου σέσωκέν σε·&nbsp;&nbsp; ὕπαγε εἰς εἰρήνην καὶ ἴσθι ὑγιὴς ἀπὸ τῆς μάστιγός σου.&nbsp;&nbsp;</span>
<span class="ver"><b>35</b></span> <span class="text">Ἔτι αὐτοῦ λαλοῦντος ἔρχονται ἀπὸ τοῦ ἀρχισυναγώγου λέγοντες ὅτι ἡ θυγάτηρ σου ἀπέθανεν·&nbsp;&nbsp; τί ἔτι σκύλλεις τὸν διδάσκαλον;&nbsp;&nbsp;</span>
<span class="ver"><b>36</b></span> <span class="text">ὁ δὲ Ἰησοῦς παρακούσας τὸν λόγον λαλούμενον λέγει τῷ ἀρχισυναγώγῳ·&nbsp;&nbsp; μὴ φοβοῦ, μόνον πίστευε.&nbsp;&nbsp;</span>
<span class="ver"><b>37</b></span> <span class="text">καὶ οὐκ ἀφῆκεν οὐδένα μετ᾽ αὐτοῦ συνακολουθῆσαι εἰ μὴ τὸν Πέτρον καὶ Ἰάκωβον καὶ Ἰωάννην τὸν ἀδελφὸν Ἰακώβου.&nbsp;&nbsp;</span>
<span class="ver"><b>38</b></span> <span class="text">καὶ ἔρχονται εἰς τὸν οἶκον τοῦ ἀρχισυναγώγου, καὶ θεωρεῖ θόρυβον καὶ κλαίοντας καὶ ἀλαλάζοντας πολλά,</span>
<span class="ver"><b>39</b></span> <span class="text">καὶ εἰσελθὼν λέγει αὐτοῖς·&nbsp;&nbsp; τί θορυβεῖσθε καὶ κλαίετε;&nbsp;&nbsp; τὸ παιδίον οὐκ ἀπέθανεν ἀλλὰ καθεύδει.&nbsp;&nbsp;</span>
<span class="ver"><b>40</b></span> <span class="text">καὶ κατεγέλων αὐτοῦ.&nbsp;&nbsp; αὐτὸς δὲ ἐκβαλὼν πάντας παραλαμβάνει τὸν πατέρα τοῦ παιδίου καὶ τὴν μητέρα καὶ τοὺς μετ᾽ αὐτοῦ καὶ εἰσπορεύεται ὅπου ἦν τὸ παιδίον.&nbsp;&nbsp;</span>
<span class="ver"><b>41</b></span> <span class="text">καὶ κρατήσας τῆς χειρὸς τοῦ παιδίου λέγει αὐτῇ·&nbsp;&nbsp; ταλιθα κουμ, ὅ ἐστιν μεθερμηνευόμενον·&nbsp;&nbsp; τὸ κοράσιον, σοὶ λέγω, ἔγειρε.&nbsp;&nbsp;</span>
<span class="ver"><b>42</b></span> <span class="text">καὶ εὐθὺς ἀνέστη τὸ κοράσιον καὶ περιεπάτει·&nbsp;&nbsp; ἦν γὰρ ἐτῶν δώδεκα.&nbsp;&nbsp; καὶ ἐξέστησαν εὐθὺς ἐκστάσει μεγάλῃ.&nbsp;&nbsp;</span>
<span class="ver"><b>43</b></span> <span class="text">καὶ διεστείλατο αὐτοῖς πολλὰ ἵνα μηδεὶς γνοῖ τοῦτο, καὶ εἶπεν δοθῆναι αὐτῇ φαγεῖν.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;6</div>
<span class="ver"><b>1</b></span> <span class="text">Καὶ ἐξῆλθεν ἐκεῖθεν καὶ ἔρχεται εἰς τὴν πατρίδα αὐτοῦ, καὶ ἀκολουθοῦσιν αὐτῷ οἱ μαθηταὶ αὐτοῦ.&nbsp;&nbsp;</span>
<span class="ver"><b>2</b></span> <span class="text">καὶ γενομένου σαββάτου ἤρξατο διδάσκειν ἐν τῇ συναγωγῇ, καὶ οἱ πολλοὶ ἀκούοντες ἐξεπλήσσοντο λέγοντες·&nbsp;&nbsp; πόθεν τούτῳ ταῦτα, καὶ τίς ἡ σοφία ἡ δοθεῖσα τούτῳ, καὶ αἱ δυνάμεις τοιαῦται διὰ τῶν χειρῶν αὐτοῦ γινόμεναι;&nbsp;&nbsp;</span>
<span class="ver"><b>3</b></span> <span class="text">οὐχ οὗτός ἐστιν ὁ τέκτων, ὁ υἱὸς τῆς Μαρίας καὶ ἀδελφὸς Ἰακώβου καὶ Ἰωσῆτος καὶ Ἰούδα καὶ Σίμωνος;&nbsp;&nbsp; καὶ οὐκ εἰσὶν αἱ ἀδελφαὶ αὐτοῦ ὧδε πρὸς ἡμᾶς;&nbsp;&nbsp; καὶ ἐσκανδαλίζοντο ἐν αὐτῷ.&nbsp;&nbsp;</span>
<span class="ver"><b>4</b></span> <span class="text">καὶ ἔλεγεν αὐτοῖς ὁ Ἰησοῦς ὅτι οὐκ ἔστιν προφήτης ἄτιμος εἰ μὴ ἐν τῇ πατρίδι αὐτοῦ καὶ ἐν τοῖς συγγενέσιν αὐτοῦ καὶ ἐν τῇ οἰκίᾳ αὐτοῦ.&nbsp;&nbsp;</span>
<span class="ver"><b>5</b></span> <span class="text">καὶ οὐκ ἐδύνατο ἐκεῖ ποιῆσαι οὐδεμίαν δύναμιν, εἰ μὴ ὀλίγοις ἀρρώστοις ἐπιθεὶς τὰς χεῖρας ἐθεράπευσεν.&nbsp;&nbsp;</span>
<span class="ver"><b>6</b></span> <span class="text">καὶ ἐθαύμαζεν διὰ τὴν ἀπιστίαν αὐτῶν.&nbsp;&nbsp; Καὶ περιῆγεν τὰς κώμας κύκλῳ διδάσκων.&nbsp;&nbsp;</span>
<span class="ver"><b>7</b></span> <span class="text">Καὶ προσκαλεῖται τοὺς δώδεκα καὶ ἤρξατο αὐτοὺς ἀποστέλλειν δύο δύο καὶ ἐδίδου αὐτοῖς ἐξουσίαν τῶν πνευμάτων τῶν ἀκαθάρτων,</span>
<span class="ver"><b>8</b></span> <span class="text">καὶ παρήγγειλεν αὐτοῖς ἵνα μηδὲν αἴρωσιν εἰς ὁδὸν εἰ μὴ ῥάβδον μόνον, μὴ ἄρτον, μὴ πήραν, μὴ εἰς τὴν ζώνην χαλκόν,</span>
<span class="ver"><b>9</b></span> <span class="text">ἀλλὰ ὑποδεδεμένους σανδάλια, καὶ μὴ ἐνδύσησθε δύο χιτῶνας.&nbsp;&nbsp;</span>
<span class="ver"><b>10</b></span> <span class="text">καὶ ἔλεγεν αὐτοῖς·&nbsp;&nbsp; ὅπου ἐὰν εἰσέλθητε εἰς οἰκίαν, ἐκεῖ μένετε ἕως ἂν ἐξέλθητε ἐκεῖθεν.&nbsp;&nbsp;</span>
<span class="ver"><b>11</b></span> <span class="text">καὶ ὃς ἂν τόπος μὴ δέξηται ὑμᾶς μηδὲ ἀκούσωσιν ὑμῶν, ἐκπορευόμενοι ἐκεῖθεν ἐκτινάξατε τὸν χοῦν τὸν ὑποκάτω τῶν ποδῶν ὑμῶν εἰς μαρτύριον αὐτοῖς.&nbsp;&nbsp;</span>
<span class="ver"><b>12</b></span> <span class="text">Καὶ ἐξελθόντες ἐκήρυξαν ἵνα μετανοῶσιν,</span>
<span class="ver"><b>13</b></span> <span class="text">καὶ δαιμόνια πολλὰ ἐξέβαλλον, καὶ ἤλειφον ἐλαίῳ πολλοὺς ἀρρώστους καὶ ἐθεράπευον.&nbsp;&nbsp;</span>
<span class="ver"><b>14</b></span> <span class="text">Καὶ ἤκουσεν ὁ βασιλεὺς Ἡρῴδης, φανερὸν γὰρ ἐγένετο τὸ ὄνομα αὐτοῦ, καὶ ἔλεγον ὅτι Ἰωάννης ὁ βαπτίζων ἐγήγερται ἐκ νεκρῶν καὶ διὰ τοῦτο ἐνεργοῦσιν αἱ δυνάμεις ἐν αὐτῷ.&nbsp;&nbsp;</span>
<span class="ver"><b>15</b></span> <span class="text">ἄλλοι δὲ ἔλεγον ὅτι Ἠλείας ἐστίν·&nbsp;&nbsp; ἄλλοι δὲ ἔλεγον ὅτι προφήτης ὡς εἷς τῶν προφητῶν.&nbsp;&nbsp;</span>
<span class="ver"><b>16</b></span> <span class="text">ἀκούσας δὲ ὁ Ἡρῴδης ἔλεγεν·&nbsp;&nbsp; ὅτι ὃν ἐγὼ ἀπεκεφάλισα Ἰωάννην, οὗτος ἠγέρθη.&nbsp;&nbsp;</span>
<span class="ver"><b>17</b></span> <span class="text">Αὐτὸς γὰρ ὁ Ἡρῴδης ἀποστείλας ἐκράτησεν τὸν Ἰωάννην καὶ ἔδησεν αὐτὸν ἐν φυλακῇ διὰ Ἡρῳδιάδα τὴν γυναῖκα Φιλίππου τοῦ ἀδελφοῦ αὐτοῦ, ὅτι αὐτὴν ἐγάμησεν·&nbsp;&nbsp;</span>
<span class="ver"><b>18</b></span> <span class="text">ἔλεγεν γὰρ ὁ Ἰωάννης τῷ Ἡρῴδῃ ὅτι οὐκ ἔξεστίν σοι ἔχειν τὴν γυναῖκα τοῦ ἀδελφοῦ σου.&nbsp;&nbsp;</span>
<span class="ver"><b>19</b></span> <span class="text">ἡ δὲ Ἡρῳδιὰς ἐνεῖχεν αὐτῷ καὶ ἤθελεν αὐτὸν ἀποκτεῖναι, καὶ οὐκ ἠδύνατο·&nbsp;&nbsp;</span>
<span class="ver"><b>20</b></span> <span class="text">ὁ γὰρ Ἡρῴδης ἐφοβεῖτο τὸν Ἰωάννην, εἰδὼς αὐτὸν ἄνδρα δίκαιον καὶ ἅγιον, καὶ συνετήρει αὐτόν, καὶ ἀκούσας αὐτοῦ πολλὰ ἠπόρει, καὶ ἡδέως αὐτοῦ ἤκουεν.&nbsp;&nbsp;</span>
<span class="ver"><b>21</b></span> <span class="text">Καὶ γενομένης ἡμέρας εὐκαίρου ὅτε Ἡρῴδης τοῖς γενεσίοις αὐτοῦ δεῖπνον ἐποίησεν τοῖς μεγιστᾶσιν αὐτοῦ καὶ τοῖς χιλιάρχοις καὶ τοῖς πρώτοις τῆς Γαλιλαίας,</span>
<span class="ver"><b>22</b></span> <span class="text">καὶ εἰσελθούσης τῆς θυγατρὸς αὐτοῦ Ἡρῳδιάδος καὶ ὀρχησαμένης καὶ ἀρεσάσης τῷ Ἡρῴδῃ καὶ τοῖς συνανακειμένοις.&nbsp;&nbsp; εἶπεν ὁ βασιλεὺς τῷ κορασίῳ·&nbsp;&nbsp; αἴτησόν με ὃ ἐὰν θέλῃς, καὶ δώσω σοι·&nbsp;&nbsp;</span>
<span class="ver"><b>23</b></span> <span class="text">καὶ ὤμοσεν αὐτῇ ὅ τι ἐάν με αἰτήσῃς δώσω σοι ἕως ἡμίσους τῆς βασιλείας μου.&nbsp;&nbsp;</span>
<span class="ver"><b>24</b></span> <span class="text">καὶ ἐξελθοῦσα εἶπεν τῇ μητρὶ αὐτῆς·&nbsp;&nbsp; τί αἰτήσωμαι;&nbsp;&nbsp; ἡ δὲ εἶπεν·&nbsp;&nbsp; τὴν κεφαλὴν Ἰωάννου τοῦ βαπτίζοντος.&nbsp;&nbsp;</span>
<span class="ver"><b>25</b></span> <span class="text">καὶ εἰσελθοῦσα εὐθὺς μετὰ σπουδῆς πρὸς τὸν βασιλέα ᾐτήσατο λέγουσα·&nbsp;&nbsp; θέλω ἵνα ἐξαυτῆς δῷς μοι ἐπὶ πίνακι τὴν κεφαλὴν Ἰωάννου τοῦ βαπτιστοῦ.&nbsp;&nbsp;</span>
<span class="ver"><b>26</b></span> <span class="text">καὶ περίλυπος γενόμενος ὁ βασιλεὺς διὰ τοὺς ὅρκους καὶ τοὺς συνανακειμένους οὐκ ἠθέλησεν ἀθετῆσαι αὐτήν·&nbsp;&nbsp;</span>
<span class="ver"><b>27</b></span> <span class="text">καὶ εὐθὺς ἀποστείλας ὁ βασιλεὺς σπεκουλάτορα ἐπέταξεν ἐνέγκαι τὴν κεφαλὴν αὐτοῦ.&nbsp;&nbsp; καὶ ἀπελθὼν ἀπεκεφάλισεν αὐτὸν ἐν τῇ φυλακῇ</span>
<span class="ver"><b>28</b></span> <span class="text">καὶ ἤνεγκεν τὴν κεφαλὴν αὐτοῦ ἐπὶ πίνακι καὶ ἔδωκεν αὐτὴν τῷ κορασίῳ, καὶ τὸ κοράσιον ἔδωκεν αὐτὴν τῇ μητρὶ αὐτῆς.&nbsp;&nbsp;</span>
<span class="ver"><b>29</b></span> <span class="text">καὶ ἀκούσαντες οἱ μαθηταὶ αὐτοῦ ἦλθον καὶ ἦραν τὸ πτῶμα αὐτοῦ καὶ ἔθηκαν αὐτὸ ἐν μνημείῳ.&nbsp;&nbsp;</span>
<span class="ver"><b>30</b></span> <span class="text">Καὶ συνάγονται οἱ ἀπόστολοι πρὸς τὸν Ἰησοῦν καὶ ἀπήγγειλαν αὐτῷ πάντα ὅσα ἐποίησαν καὶ ὅσα ἐδίδαξαν.&nbsp;&nbsp;</span>
<span class="ver"><b>31</b></span> <span class="text">καὶ λέγει αὐτοῖς·&nbsp;&nbsp; δεῦτε ὑμεῖς αὐτοὶ κατ᾽ ἰδίαν εἰς ἔρημον τόπον καὶ ἀναπαύσασθε ὀλίγον.&nbsp;&nbsp; ἦσαν γὰρ οἱ ἐρχόμενοι καὶ οἱ ὑπάγοντες πολλοί, καὶ οὐδὲ φαγεῖν εὐκαίρουν.&nbsp;&nbsp;</span>
<span class="ver"><b>32</b></span> <span class="text">Καὶ ἀπῆλθον ἐν τῷ πλοίῳ εἰς ἔρημον τόπον κατ᾽ ἰδίαν.&nbsp;&nbsp;</span>
<span class="ver"><b>33</b></span> <span class="text">καὶ εἶδον αὐτοὺς ὑπάγοντας καὶ ἐπέγνωσαν πολλοὶ καὶ πεζῇ ἀπὸ πασῶν τῶν πόλεων συνέδραμον ἐκεῖ καὶ προῆλθον αὐτούς.&nbsp;&nbsp;</span>
<span class="ver"><b>34</b></span> <span class="text">Καὶ ἐξελθὼν εἶδεν πολὺν ὄχλον καὶ ἐσπλαγχνίσθη ἐπ᾽ αὐτούς, ὅτι ἦσαν ὡς πρόβατα μὴ ἔχοντα ποιμένα, καὶ ἤρξατο διδάσκειν αὐτοὺς πολλά.&nbsp;&nbsp;</span>
<span class="ver"><b>35</b></span> <span class="text">Καὶ ἤδη ὥρας πολλῆς γενομένης προσελθόντες αὐτῷ οἱ μαθηταὶ αὐτοῦ ἔλεγον ὅτι ἔρημός ἐστιν ὁ τόπος καὶ ἤδη ὥρα πολλή·&nbsp;&nbsp;</span>
<span class="ver"><b>36</b></span> <span class="text">ἀπόλυσον αὐτούς, ἵνα ἀπελθόντες εἰς τοὺς κύκλῳ ἀγροὺς καὶ κώμας ἀγοράσωσιν ἑαυτοῖς τί φάγωσιν.&nbsp;&nbsp;</span>
<span class="ver"><b>37</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; δότε αὐτοῖς ὑμεῖς φαγεῖν.&nbsp;&nbsp; καὶ λέγουσιν αὐτῷ·&nbsp;&nbsp; ἀπελθόντες ἀγοράσωμεν δηναρίων διακοσίων ἄρτους καὶ δώσομεν αὐτοῖς φαγεῖν;&nbsp;&nbsp;</span>
<span class="ver"><b>38</b></span> <span class="text">ὁ δὲ λέγει αὐτοῖς·&nbsp;&nbsp; πόσους ἄρτους ἔχετε;&nbsp;&nbsp; ὑπάγετε ἴδετε.&nbsp;&nbsp; καὶ γνόντες λέγουσιν·&nbsp;&nbsp; πέντε, καὶ δύο ἰχθύας.&nbsp;&nbsp;</span>
<span class="ver"><b>39</b></span> <span class="text">καὶ ἐπέταξεν αὐτοῖς ἀνακλῖναι πάντας συμπόσια συμπόσια ἐπὶ τῷ χλωρῷ χόρτῳ.&nbsp;&nbsp;</span>
<span class="ver"><b>40</b></span> <span class="text">καὶ ἀνέπεσαν πρασιαὶ πρασιαὶ κατὰ ἑκατὸν καὶ κατὰ πεντήκοντα.&nbsp;&nbsp;</span>
<span class="ver"><b>41</b></span> <span class="text">καὶ λαβὼν τοὺς πέντε ἄρτους καὶ τοὺς δύο ἰχθύας ἀναβλέψας εἰς τὸν οὐρανὸν εὐλόγησεν καὶ κατέκλασεν τοὺς ἄρτους καὶ ἐδίδου τοῖς μαθηταῖς αὐτοῦ ἵνα παρατιθῶσιν αὐτοῖς, καὶ τοὺς δύο ἰχθύας ἐμέρισεν πᾶσιν.&nbsp;&nbsp;</span>
<span class="ver"><b>42</b></span> <span class="text">καὶ ἔφαγον πάντες καὶ ἐχορτάσθησαν,</span>
<span class="ver"><b>43</b></span> <span class="text">καὶ ἦραν κλάσματα δώδεκα κοφίνων πληρώματα καὶ ἀπὸ τῶν ἰχθύων.&nbsp;&nbsp;</span>
<span class="ver"><b>44</b></span> <span class="text">καὶ ἦσαν οἱ φαγόντες τοὺς ἄρτους πεντακισχίλιοι ἄνδρες.&nbsp;&nbsp;</span>
<span class="ver"><b>45</b></span> <span class="text">Καὶ εὐθὺς ἠνάγκασεν τοὺς μαθητὰς αὐτοῦ ἐμβῆναι εἰς τὸ πλοῖον καὶ προάγειν εἰς τὸ πέραν πρὸς Βηθσαϊδάν, ἕως αὐτὸς ἀπολύει τὸν ὄχλον.&nbsp;&nbsp;</span>
<span class="ver"><b>46</b></span> <span class="text">καὶ ἀποταξάμενος αὐτοῖς ἀπῆλθεν εἰς τὸ ὄρος προσεύξασθαι.&nbsp;&nbsp;</span>
<span class="ver"><b>47</b></span> <span class="text">Καὶ ὀψίας γενομένης ἦν τὸ πλοῖον ἐν μέσῳ τῆς θαλάσσης, καὶ αὐτὸς μόνος ἐπὶ τῆς γῆς.&nbsp;&nbsp;</span>
<span class="ver"><b>48</b></span> <span class="text">καὶ ἰδὼν αὐτοὺς βασανιζομένους ἐν τῷ ἐλαύνειν, ἦν γὰρ ὁ ἄνεμος ἐναντίος αὐτοῖς, καὶ περὶ τετάρτην φυλακὴν τῆς νυκτὸς ἔρχεται πρὸς αὐτοὺς περιπατῶν ἐπὶ τῆς θαλάσσης καὶ ἤθελεν παρελθεῖν αὐτούς.&nbsp;&nbsp;</span>
<span class="ver"><b>49</b></span> <span class="text">οἱ δὲ ἰδόντες αὐτὸν ἐπὶ τῆς θαλάσσης περιπατοῦντα ἔδοξαν ὅτι φάντασμά ἐστιν, καὶ ἀνέκραξαν·&nbsp;&nbsp;</span>
<span class="ver"><b>50</b></span> <span class="text">πάντες γὰρ αὐτὸν εἶδον καὶ ἐταράχθησαν.&nbsp;&nbsp; ὁ δὲ εὐθὺς ἐλάλησεν μετ᾽ αὐτῶν, καὶ λέγει αὐτοῖς·&nbsp;&nbsp; θαρσεῖτε, ἐγώ εἰμι·&nbsp;&nbsp; μὴ φοβεῖσθε.&nbsp;&nbsp;</span>
<span class="ver"><b>51</b></span> <span class="text">καὶ ἀνέβη πρὸς αὐτοὺς εἰς τὸ πλοῖον καὶ ἐκόπασεν ὁ ἄνεμος, καὶ λίαν ἐν ἑαυτοῖς ἐξίσταντο·&nbsp;&nbsp;</span>
<span class="ver"><b>52</b></span> <span class="text">οὐ γὰρ συνῆκαν ἐπὶ τοῖς ἄρτοις, ἀλλ᾽ ἦν αὐτῶν ἡ καρδία πεπωρωμένη.&nbsp;&nbsp;</span>
<span class="ver"><b>53</b></span> <span class="text">Καὶ διαπεράσαντες ἐπὶ τὴν γῆν ἦλθον εἰς Γεννησαρὲτ καὶ προσωρμίσθησαν.&nbsp;&nbsp;</span>
<span class="ver"><b>54</b></span> <span class="text">Καὶ ἐξελθόντων αὐτῶν ἐκ τοῦ πλοίου εὐθὺς ἐπιγνόντες αὐτὸν</span>
<span class="ver"><b>55</b></span> <span class="text">περιέδραμον ὅλην τὴν χώραν ἐκείνην καὶ ἤρξαντο ἐπὶ τοῖς κραβάττοις τοὺς κακῶς ἔχοντας περιφέρειν ὅπου ἤκουον ὅτι ἐστίν.&nbsp;&nbsp;</span>
<span class="ver"><b>56</b></span> <span class="text">καὶ ὅπου ἂν εἰσεπορεύετο εἰς κώμας ἢ εἰς πόλεις ἢ εἰς ἀγρούς, ἐν ταῖς ἀγοραῖς ἐτίθεσαν τοὺς ἀσθενοῦντας καὶ παρεκάλουν αὐτὸν ἵνα κἂν τοῦ κρασπέδου τοῦ ἱματίου αὐτοῦ ἅψωνται·&nbsp;&nbsp; καὶ ὅσοι ἂν ἥψαντο αὐτοῦ ἐσῴζοντο.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;7</div>
<span class="ver"><b>1</b></span> <span class="text">Καὶ συνάγονται πρὸς αὐτὸν οἱ Φαρισαῖοι καί τινες τῶν γραμματέων ἐλθόντες ἀπὸ Ἱεροσολύμων.&nbsp;&nbsp;</span>
<span class="ver"><b>2</b></span> <span class="text">καὶ ἰδόντες τινὰς τῶν μαθητῶν αὐτοῦ ὅτι κοιναῖς χερσίν, τοῦτ᾽ ἔστιν ἀνίπτοις, ἐσθίουσιν τοὺς ἄρτους</span>
<span class="ver"><b>3</b></span> <span class="text">– οἱ γὰρ Φαρισαῖοι καὶ πάντες οἱ Ἰουδαῖοι ἐὰν μὴ πυγμῇ νίψωνται τὰς χεῖρας οὐκ ἐσθίουσιν, κρατοῦντες τὴν παράδοσιν τῶν πρεσβυτέρων,</span>
<span class="ver"><b>4</b></span> <span class="text">καὶ ἀπ᾽ ἀγορᾶς ἐὰν μὴ βαπτίσωνται οὐκ ἐσθίουσιν, καὶ ἄλλα πολλά ἐστιν ἃ παρέλαβον κρατεῖν, βαπτισμοὺς ποτηρίων καὶ ξεστῶν καὶ χαλκίων –</span>
<span class="ver"><b>5</b></span> <span class="text">καὶ ἐπερωτῶσιν αὐτὸν οἱ Φαρισαῖοι καὶ οἱ γραμματεῖς·&nbsp;&nbsp; διὰ τί οὐ περιπατοῦσιν οἱ μαθηταί σου κατὰ τὴν παράδοσιν τῶν πρεσβυτέρων, ἀλλὰ κοιναῖς χερσὶν ἐσθίουσιν τὸν ἄρτον;&nbsp;&nbsp;</span>
<span class="ver"><b>6</b></span> <span class="text">Ὁ δὲ ἀποκριθεὶς εἶπεν αὐτοῖς·&nbsp;&nbsp; ὅτι καλῶς ἐπροφήτευσεν Ἠσαΐας περὶ ὑμῶν τῶν ὑποκριτῶν, ὡς γέγραπται ὅτι οὗτος ὁ λαὸς τοῖς χείλεσίν με τιμᾷ, ἡ δὲ καρδία αὐτῶν πόρρω ἀπέχει ἀπ᾽ ἐμοῦ·&nbsp;&nbsp;</span>
<span class="ver"><b>7</b></span> <span class="text">μάτην δὲ σέβονταί με διδάσκοντες διδασκαλίας ἐντάλματα ἀνθρώπων.&nbsp;&nbsp;</span>
<span class="ver"><b>8</b></span> <span class="text">ἀφέντες τὴν ἐντολὴν τοῦ θεοῦ κρατεῖτε τὴν παράδοσιν τῶν ἀνθρώπων.&nbsp;&nbsp;</span>
<span class="ver"><b>9</b></span> <span class="text">καὶ ἔλεγεν αὐτοῖς·&nbsp;&nbsp; καλῶς ἀθετεῖτε τὴν ἐντολὴν τοῦ θεοῦ, ἵνα τὴν παράδοσιν ὑμῶν τηρήσητε.&nbsp;&nbsp;</span>
<span class="ver"><b>10</b></span> <span class="text">Μωϋσῆς γὰρ εἶπεν·&nbsp;&nbsp; τίμα τὸν πατέρα σου καὶ τὴν μητέρα σου, καί·&nbsp;&nbsp; ὁ κακολογῶν πατέρα ἢ μητέρα θανάτῳ τελευτάτω.&nbsp;&nbsp;</span>
<span class="ver"><b>11</b></span> <span class="text">ὑμεῖς δὲ λέγετε·&nbsp;&nbsp; ἐὰν εἴπῃ ἄνθρωπος τῷ πατρὶ ἢ τῇ μητρί·&nbsp;&nbsp; κορβᾶν, ὅ ἐστιν δῶρον, ὃ ἐὰν ἐξ ἐμοῦ ὠφεληθῇς,</span>
<span class="ver"><b>12</b></span> <span class="text">οὐκέτι ἀφίετε αὐτὸν οὐδὲν ποιῆσαι τῷ πατρὶ ἢ τῇ μητρί,</span>
<span class="ver"><b>13</b></span> <span class="text">ἀκυροῦντες τὸν λόγον τοῦ θεοῦ τῇ παραδόσει ὑμῶν ᾗ παρεδώκατε·&nbsp;&nbsp; καὶ παρόμοια τοιαῦτα πολλὰ ποιεῖτε.&nbsp;&nbsp;</span>
<span class="ver"><b>14</b></span> <span class="text">Καὶ προσκαλεσάμενος πάλιν τὸν ὄχλον ἔλεγεν αὐτοῖς·&nbsp;&nbsp; ἀκούσατέ μου πάντες καὶ σύνετε.&nbsp;&nbsp;</span>
<span class="ver"><b>15</b></span> <span class="text">οὐδέν ἐστιν ἔξωθεν τοῦ ἀνθρώπου εἰσπορευόμενον εἰς αὐτὸν ὃ δύναται κοινῶσαι αὐτόν, ἀλλὰ τὰ ἐκ τοῦ ἀνθρώπου ἐκπορευόμενά ἐστιν τὰ κοινοῦντα τὸν ἄνθρωπον.&nbsp;&nbsp;</span>
<span class="ver"><b>16</b></span> <span class="text"></span>
<span class="ver"><b>17</b></span> <span class="text">Καὶ ὅτε εἰσῆλθεν εἰς οἶκον ἀπὸ τοῦ ὄχλου, ἐπηρώτων αὐτὸν οἱ μαθηταὶ αὐτοῦ τὴν παραβολήν.&nbsp;&nbsp;</span>
<span class="ver"><b>18</b></span> <span class="text">καὶ λέγει αὐτοῖς·&nbsp;&nbsp; οὕτως καὶ ὑμεῖς ἀσύνετοί ἐστε;&nbsp;&nbsp; οὐ νοεῖτε ὅτι πᾶν τὸ ἔξωθεν εἰσπορευόμενον εἰς τὸν ἄνθρωπον οὐ δύναται αὐτὸν κοινῶσαι</span>
<span class="ver"><b>19</b></span> <span class="text">ὅτι οὐκ εἰσπορεύεται αὐτοῦ εἰς τὴν καρδίαν ἀλλ᾽ εἰς τὴν κοιλίαν, καὶ εἰς τὸν ἀφεδρῶνα ἐκπορεύεται, καθαρίζων πάντα τὰ βρώματα;&nbsp;&nbsp;</span>
<span class="ver"><b>20</b></span> <span class="text">ἔλεγεν δὲ ὅτι τὸ ἐκ τοῦ ἀνθρώπου ἐκπορευόμενον, ἐκεῖνο κοινοῖ τὸν ἄνθρωπον.&nbsp;&nbsp;</span>
<span class="ver"><b>21</b></span> <span class="text">ἔσωθεν γὰρ ἐκ τῆς καρδίας τῶν ἀνθρώπων οἱ διαλογισμοὶ οἱ κακοὶ ἐκπορεύονται, πορνεῖαι, κλοπαί, φόνοι,</span>
<span class="ver"><b>22</b></span> <span class="text">μοιχεῖαι, πλεονεξίαι, πονηρίαι, δόλος, ἀσέλγεια, ὀφθαλμὸς πονηρός, βλασφημία, ὑπερηφανία, ἀφροσύνη·&nbsp;&nbsp;</span>
<span class="ver"><b>23</b></span> <span class="text">πάντα ταῦτα τὰ πονηρὰ ἔσωθεν ἐκπορεύεται καὶ κοινοῖ τὸν ἄνθρωπον.&nbsp;&nbsp;</span>
<span class="ver"><b>24</b></span> <span class="text">Ἐκεῖθεν δὲ ἀναστὰς ἀπῆλθεν εἰς τὰ ὅρια Τύρου καὶ Σιδῶνος.&nbsp;&nbsp; Καὶ εἰσελθὼν εἰς οἰκίαν οὐδένα ἤθελεν γνῶναι, καὶ οὐκ ἠδυνάσθη λαθεῖν·&nbsp;&nbsp;</span>
<span class="ver"><b>25</b></span> <span class="text">ἀλλ᾽ εὐθὺς ἀκούσασα γυνὴ περὶ αὐτοῦ, ἧς εἶχεν τὸ θυγάτριον αὐτῆς πνεῦμα ἀκάθαρτον, ἐλθοῦσα προσέπεσεν πρὸς τοὺς πόδας αὐτοῦ·&nbsp;&nbsp;</span>
<span class="ver"><b>26</b></span> <span class="text">ἡ δὲ γυνὴ ἦν Ἑλληνίς, Συροφοινίκισσα τῷ γένει·&nbsp;&nbsp; καὶ ἠρώτα αὐτὸν ἵνα τὸ δαιμόνιον ἐκβάλῃ ἐκ τῆς θυγατρὸς αὐτῆς.&nbsp;&nbsp;</span>
<span class="ver"><b>27</b></span> <span class="text">καὶ ἔλεγεν αὐτῇ·&nbsp;&nbsp; ἄφες πρῶτον χορτασθῆναι τὰ τέκνα, οὐ γάρ ἐστιν καλὸν λαβεῖν τὸν ἄρτον τῶν τέκνων καὶ τοῖς κυναρίοις βαλεῖν.&nbsp;&nbsp;</span>
<span class="ver"><b>28</b></span> <span class="text">ἡ δὲ ἀπεκρίθη καὶ λέγει αὐτῷ·&nbsp;&nbsp; ναί, κύριε·&nbsp;&nbsp; καὶ τὰ κυνάρια ὑποκάτω τῆς τραπέζης ἐσθίουσιν ἀπὸ τῶν ψιχίων τῶν παιδίων.&nbsp;&nbsp;</span>
<span class="ver"><b>29</b></span> <span class="text">καὶ εἶπεν αὐτῇ·&nbsp;&nbsp; διὰ τοῦτον τὸν λόγον ὕπαγε, ἐξελήλυθεν τὸ δαιμόνιον ἐκ τῆς θυγατρός σου.&nbsp;&nbsp;</span>
<span class="ver"><b>30</b></span> <span class="text">καὶ ἀπελθοῦσα εἰς τὸν οἶκον αὐτῆς εὗρεν τὸ παιδίον βεβλημένον ἐπὶ τὴν κλίνην καὶ τὸ δαιμόνιον ἐξεληλυθός.&nbsp;&nbsp;</span>
<span class="ver"><b>31</b></span> <span class="text">Καὶ πάλιν ἐξελθὼν ἐκ τῶν ὁρίων Τύρου ἦλθεν διὰ Σιδῶνος εἰς τὴν θάλασσαν τῆς Γαλιλαίας ἀνὰ μέσον τῶν ὁρίων Δεκαπόλεως.&nbsp;&nbsp;</span>
<span class="ver"><b>32</b></span> <span class="text">Καὶ φέρουσιν αὐτῷ κωφὸν καὶ μογιλάλον καὶ παρακαλοῦσιν αὐτὸν ἵνα ἐπιθῇ αὐτῷ τὴν χεῖρα.&nbsp;&nbsp;</span>
<span class="ver"><b>33</b></span> <span class="text">καὶ ἀπολαβόμενος αὐτὸν ἀπὸ τοῦ ὄχλου κατ᾽ ἰδίαν ἔβαλεν τοὺς δακτύλους αὐτοῦ εἰς τὰ ὦτα αὐτοῦ καὶ πτύσας ἥψατο τῆς γλώσσης αὐτοῦ,</span>
<span class="ver"><b>34</b></span> <span class="text">καὶ ἀναβλέψας εἰς τὸν οὐρανὸν ἐστέναξεν καὶ λέγει αὐτῷ·&nbsp;&nbsp; εφφαθα, ὅ ἐστιν διανοίχθητι.&nbsp;&nbsp;</span>
<span class="ver"><b>35</b></span> <span class="text">καὶ ἠνοίγησαν αὐτοῦ αἱ ἀκοαί, καὶ ἐλύθη ὁ δεσμὸς τῆς γλώσσης αὐτοῦ καὶ ἐλάλει ὀρθῶς.&nbsp;&nbsp;</span>
<span class="ver"><b>36</b></span> <span class="text">καὶ διεστείλατο αὐτοῖς ἵνα μηδενὶ λέγωσιν·&nbsp;&nbsp; ὅσον δὲ αὐτοῖς διεστέλλετο, αὐτοὶ μᾶλλον περισσότερον ἐκήρυσσον.&nbsp;&nbsp;</span>
<span class="ver"><b>37</b></span> <span class="text">καὶ ὑπερπερισσῶς ἐξεπλήσσοντο λέγοντες·&nbsp;&nbsp; καλῶς πάντα πεποίηκεν, καὶ τοὺς κωφοὺς ποιεῖ ἀκούειν καὶ ἀλάλους λαλεῖν.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;8</div>
<span class="ver"><b>1</b></span> <span class="text">Ἐν ἐκείναις ταῖς ἡμέραις πάλιν πολλοῦ ὄχλου ὄντος καὶ μὴ ἐχόντων τί φάγωσιν, προσκαλεσάμενος τοὺς μαθητὰς αὐτοῦ λέγει αὐτοῖς·&nbsp;&nbsp;</span>
<span class="ver"><b>2</b></span> <span class="text">σπλαγχνίζομαι ἐπὶ τὸν ὄχλον, ὅτι ἤδη ἡμέραι τρεῖς προσμένουσίν μοι καὶ οὐκ ἔχουσιν τί φάγωσιν·&nbsp;&nbsp;</span>
<span class="ver"><b>3</b></span> <span class="text">καὶ ἐὰν ἀπολύσω αὐτοὺς νήστεις εἰς οἶκον αὐτῶν, ἐκλυθήσονται ἐν τῇ ὁδῷ·&nbsp;&nbsp; καί τινες αὐτῶν ἀπὸ μακρόθεν ἥκασιν.&nbsp;&nbsp;</span>
<span class="ver"><b>4</b></span> <span class="text">καὶ ἀπεκρίθησαν αὐτῷ οἱ μαθηταὶ αὐτοῦ πόθεν τούτους δυνήσεταί τις ὧδε χορτάσαι ἄρτων ἐπ᾽ ἐρημίας;&nbsp;&nbsp;</span>
<span class="ver"><b>5</b></span> <span class="text">καὶ ἠρώτα αὐτούς·&nbsp;&nbsp; πόσους ἔχετε ἄρτους;&nbsp;&nbsp; οἱ δὲ εἶπαν·&nbsp;&nbsp; ἑπτά.&nbsp;&nbsp;</span>
<span class="ver"><b>6</b></span> <span class="text">καὶ παραγγέλλει τῷ ὄχλῳ ἀναπεσεῖν ἐπὶ τῆς γῆς·&nbsp;&nbsp; καὶ λαβὼν τοὺς ἑπτὰ ἄρτους εὐχαριστήσας ἔκλασεν καὶ ἐδίδου τοῖς μαθηταῖς αὐτοῦ ἵνα παρατιθῶσιν, καὶ παρέθηκαν τῷ ὄχλῳ.&nbsp;&nbsp;</span>
<span class="ver"><b>7</b></span> <span class="text">καὶ εἶχαν ἰχθύδια ὀλίγα·&nbsp;&nbsp; καὶ εὐλογήσας αὐτὰ εἶπεν καὶ ταῦτα παρατιθέναι.&nbsp;&nbsp;</span>
<span class="ver"><b>8</b></span> <span class="text">καὶ ἔφαγον καὶ ἐχορτάσθησαν, καὶ ἦραν περισσεύματα κλασμάτων ἑπτὰ σπυρίδας.&nbsp;&nbsp;</span>
<span class="ver"><b>9</b></span> <span class="text">ἦσαν δὲ ὡς τετρακισχίλιοι.&nbsp;&nbsp; καὶ ἀπέλυσεν αὐτούς.&nbsp;&nbsp;</span>
<span class="ver"><b>10</b></span> <span class="text">Καὶ εὐθὺς ἐμβὰς εἰς τὸ πλοῖον μετὰ τῶν μαθητῶν αὐτοῦ ἦλθεν εἰς τὰ μέρη Δαλμανουθά.&nbsp;&nbsp;</span>
<span class="ver"><b>11</b></span> <span class="text">Καὶ ἐξῆλθον οἱ Φαρισαῖοι καὶ ἤρξαντο συνζητεῖν αὐτῷ, ζητοῦντες παρ᾽ αὐτοῦ σημεῖον ἀπὸ τοῦ οὐρανοῦ, πειράζοντες αὐτόν.&nbsp;&nbsp;</span>
<span class="ver"><b>12</b></span> <span class="text">καὶ ἀναστενάξας τῷ πνεύματι αὐτοῦ λέγει·&nbsp;&nbsp; τί ἡ γενεὰ αὕτη ζητεῖ σημεῖον;&nbsp;&nbsp; ἀμὴν λέγω ὑμῖν, εἰ δοθήσεται τῇ γενεᾷ ταύτῃ σημεῖον.&nbsp;&nbsp;</span>
<span class="ver"><b>13</b></span> <span class="text">καὶ ἀφεὶς αὐτοὺς πάλιν ἐμβὰς ἀπῆλθεν εἰς τὸ πέραν.&nbsp;&nbsp;</span>
<span class="ver"><b>14</b></span> <span class="text">Καὶ ἐπελάθοντο λαβεῖν ἄρτους καὶ εἰ μὴ ἕνα ἄρτον οὐκ εἶχον μεθ᾽ ἑαυτῶν ἐν τῷ πλοίῳ.&nbsp;&nbsp;</span>
<span class="ver"><b>15</b></span> <span class="text">καὶ διεστέλλετο αὐτοῖς λέγων·&nbsp;&nbsp; ὁρᾶτε, βλέπετε ἀπὸ τῆς ζύμης τῶν Φαρισαίων καὶ τῆς ζύμης τῶν Ἡρῳδιανῶν.&nbsp;&nbsp;</span>
<span class="ver"><b>16</b></span> <span class="text">καὶ διελογίζοντο πρὸς ἀλλήλους ὅτι ἄρτους οὐκ ἔχουσιν.&nbsp;&nbsp;</span>
<span class="ver"><b>17</b></span> <span class="text">καὶ γνοὺς ὁ Ἰησοῦς λέγει αὐτοῖς·&nbsp;&nbsp; τί διαλογίζεσθε ὅτι ἄρτους οὐκ ἔχετε;&nbsp;&nbsp; οὔπω νοεῖτε οὐδὲ συνίετε;&nbsp;&nbsp; πεπωρωμένην ἔχετε τὴν καρδίαν ὑμῶν;&nbsp;&nbsp;</span>
<span class="ver"><b>18</b></span> <span class="text">ὀφθαλμοὺς ἔχοντες οὐ βλέπετε καὶ ὦτα ἔχοντες οὐκ ἀκούετε;&nbsp;&nbsp; καὶ οὐ μνημονεύετε,</span>
<span class="ver"><b>19</b></span> <span class="text">ὅτε τοὺς πέντε ἄρτους ἔκλασα εἰς τοὺς πεντακισχιλίους, πόσους κοφίνους κλασμάτων πλήρεις ἤρατε;&nbsp;&nbsp; λέγουσιν αὐτῷ·&nbsp;&nbsp; δώδεκα.&nbsp;&nbsp;</span>
<span class="ver"><b>20</b></span> <span class="text">ὅτε καὶ τοὺς ἑπτὰ εἰς τοὺς τετρακισχιλίους, πόσων σπυρίδων πληρώματα κλασμάτων ἤρατε;&nbsp;&nbsp; καὶ λέγουσιν αὐτῷ·&nbsp;&nbsp; ἑπτά.&nbsp;&nbsp;</span>
<span class="ver"><b>21</b></span> <span class="text">καὶ ἔλεγεν αὐτοῖς·&nbsp;&nbsp; πῶς οὔπω συνίετε;&nbsp;&nbsp;</span>
<span class="ver"><b>22</b></span> <span class="text">Καὶ ἔρχονται εἰς Βηθσαϊδάν.&nbsp;&nbsp; Καὶ φέρουσιν αὐτῷ τυφλὸν καὶ παρακαλοῦσιν αὐτὸν ἵνα αὐτοῦ ἅψηται.&nbsp;&nbsp;</span>
<span class="ver"><b>23</b></span> <span class="text">καὶ ἐπιλαβόμενος τῆς χειρὸς τοῦ τυφλοῦ ἐξήνεγκεν αὐτὸν ἔξω τῆς κώμης καὶ πτύσας εἰς τὰ ὄμματα αὐτοῦ, ἐπιθεὶς τὰς χεῖρας αὐτῷ ἐπηρώτα αὐτόν·&nbsp;&nbsp; εἴ τι βλέπεις;&nbsp;&nbsp;</span>
<span class="ver"><b>24</b></span> <span class="text">καὶ ἀναβλέψας ἔλεγεν·&nbsp;&nbsp; βλέπω τοὺς ἀνθρώπους ὅτι ὡς δένδρα ὁρῶ περιπατοῦντας.&nbsp;&nbsp;</span>
<span class="ver"><b>25</b></span> <span class="text">εἶτα πάλιν ἐπέθηκεν τὰς χεῖρας ἐπὶ τοὺς ὀφθαλμοὺς αὐτοῦ, καὶ διέβλεψεν καὶ ἀπεκατέστη καὶ ἐνέβλεπεν τηλαυγῶς ἅπαντα.&nbsp;&nbsp;</span>
<span class="ver"><b>26</b></span> <span class="text">καὶ ἀπέστειλεν αὐτὸν εἰς οἶκον αὐτοῦ λέγων·&nbsp;&nbsp; μηδὲ εἰς τὴν κώμην εἰσέλθῃς.&nbsp;&nbsp;</span>
<span class="ver"><b>27</b></span> <span class="text">Καὶ ἐξῆλθεν ὁ Ἰησοῦς καὶ οἱ μαθηταὶ αὐτοῦ εἰς τὰς κώμας Καισαρείας τῆς Φιλίππου·&nbsp;&nbsp; καὶ ἐν τῇ ὁδῷ ἐπηρώτα τοὺς μαθητὰς αὐτοῦ λέγων αὐτοῖς·&nbsp;&nbsp; τίνα με λέγουσιν οἱ ἄνθρωποι εἶναι;&nbsp;&nbsp;</span>
<span class="ver"><b>28</b></span> <span class="text">οἱ δὲ εἶπαν αὐτῷ λέγοντες ὅτι Ἰωάννην τὸν βαπτιστήν, καὶ ἄλλοι Ἠλείαν, ἄλλοι δὲ ὅτι εἷς τῶν προφητῶν.&nbsp;&nbsp;</span>
<span class="ver"><b>29</b></span> <span class="text">καὶ αὐτὸς ἐπηρώτα αὐτούς·&nbsp;&nbsp; ὑμεῖς δὲ τίνα με λέγετε εἶναι;&nbsp;&nbsp; ἀποκριθεὶς δὲ ὁ Πέτρος λέγει αὐτῷ·&nbsp;&nbsp; σὺ εἶ ὁ χριστός.&nbsp;&nbsp;</span>
<span class="ver"><b>30</b></span> <span class="text">καὶ ἐπετίμησεν αὐτοῖς ἵνα μηδενὶ λέγωσιν περὶ αὐτοῦ.&nbsp;&nbsp;</span>
<span class="ver"><b>31</b></span> <span class="text">Καὶ ἤρξατο διδάσκειν αὐτοὺς ὅτι δεῖ τὸν υἱὸν τοῦ ἀνθρώπου πολλὰ παθεῖν καὶ ἀποδοκιμασθῆναι ὑπὸ τῶν πρεσβυτέρων καὶ τῶν ἀρχιερέων καὶ τῶν γραμματέων καὶ ἀποκτανθῆναι καὶ μετὰ τρεῖς ἡμέρας ἀναστῆναι·&nbsp;&nbsp;</span>
<span class="ver"><b>32</b></span> <span class="text">καὶ παρρησίᾳ τὸν λόγον ἐλάλει.&nbsp;&nbsp; καὶ προσλαβόμενος αὐτὸν ὁ Πέτρος ἤρξατο ἐπιτιμᾶν αὐτῷ.&nbsp;&nbsp;</span>
<span class="ver"><b>33</b></span> <span class="text">ὁ δὲ ἐπιστραφεὶς καὶ ἰδὼν τοὺς μαθητὰς αὐτοῦ ἐπετίμησεν Πέτρῳ καὶ λέγει·&nbsp;&nbsp; ὕπαγε ὀπίσω μου, σατανᾶ, ὅτι οὐ φρονεῖς τὰ τοῦ θεοῦ ἀλλὰ τὰ τῶν ἀνθρώπων.&nbsp;&nbsp;</span>
<span class="ver"><b>34</b></span> <span class="text">Καὶ προσκαλεσάμενος τὸν ὄχλον σὺν τοῖς μαθηταῖς αὐτοῦ εἶπεν αὐτοῖς·&nbsp;&nbsp; εἴ τις θέλει ὀπίσω μου ἀκολουθεῖν, ἀπαρνησάσθω ἑαυτὸν καὶ ἀράτω τὸν σταυρὸν αὐτοῦ καὶ ἀκολουθείτω μοι.&nbsp;&nbsp;</span>
<span class="ver"><b>35</b></span> <span class="text">ὃς γὰρ ἐὰν θέλῃ τὴν ψυχὴν αὐτοῦ σῶσαι ἀπολέσει αὐτήν·&nbsp;&nbsp; ὃς δ᾽ ἂν ἀπολέσει τὴν ψυχὴν αὐτοῦ ἕνεκεν ἐμοῦ καὶ τοῦ εὐαγγελίου σώσει αὐτήν.&nbsp;&nbsp;</span>
<span class="ver"><b>36</b></span> <span class="text">τί γὰρ ὠφελεῖ ἄνθρωπον κερδῆσαι τὸν κόσμον ὅλον καὶ ζημιωθῆναι τὴν ψυχὴν αὐτοῦ;&nbsp;&nbsp;</span>
<span class="ver"><b>37</b></span> <span class="text">τί γὰρ δοῖ ἄνθρωπος ἀντάλλαγμα τῆς ψυχῆς αὐτοῦ;&nbsp;&nbsp;</span>
<span class="ver"><b>38</b></span> <span class="text">ὃς γὰρ ἐὰν ἐπαισχυνθῇ με καὶ τοὺς ἐμοὺς λόγους ἐν τῇ γενεᾷ ταύτῃ τῇ μοιχαλίδι καὶ ἁμαρτωλῷ, καὶ ὁ υἱὸς τοῦ ἀνθρώπου ἐπαισχυνθήσεται αὐτόν, ὅταν ἔλθῃ ἐν τῇ δόξῃ τοῦ πατρὸς αὐτοῦ μετὰ τῶν ἀγγέλων τῶν ἁγίων.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;9</div>
<span class="ver"><b>1</b></span> <span class="text">Καὶ ἔλεγεν αὐτοῖς·&nbsp;&nbsp; ἀμὴν λέγω ὑμῖν ὅτι εἰσίν τινες τῶν ἑστηκότων ὧδε οἵτινες οὐ μὴ γεύσωνται θανάτου ἕως ἂν ἴδωσιν τὴν βασιλείαν τοῦ θεοῦ ἐληλυθυῖαν ἐν δυνάμει.&nbsp;&nbsp;</span>
<span class="ver"><b>2</b></span> <span class="text">Καὶ μετὰ ἡμέρας ἓξ παραλαμβάνει ὁ Ἰησοῦς τὸν Πέτρον καὶ τὸν Ἰάκωβον καὶ τὸν Ἰωάννην καὶ ἀναφέρει αὐτοὺς εἰς ὄρος ὑψηλὸν κατ᾽ ἰδίαν μόνους.&nbsp;&nbsp; καὶ μετεμορφώθη ἔμπροσθεν αὐτῶν,</span>
<span class="ver"><b>3</b></span> <span class="text">καὶ τὰ ἱμάτια αὐτοῦ ἐγένετο στίλβοντα λευκὰ λίαν, οἷα γναφεὺς ἐπὶ τῆς γῆς οὐ δύναται οὕτως λευκᾶναι.&nbsp;&nbsp;</span>
<span class="ver"><b>4</b></span> <span class="text">καὶ ὤφθη αὐτοῖς Ἠλείας σὺν Μωϋσεῖ καὶ ἦσαν συνλαλοῦντες τῷ Ἰησοῦ.&nbsp;&nbsp;</span>
<span class="ver"><b>5</b></span> <span class="text">καὶ ἀποκριθεὶς ὁ Πέτρος λέγει τῷ Ἰησοῦ·&nbsp;&nbsp; ῥαββεί, καλόν ἐστιν ἡμᾶς ὧδε εἶναι, καὶ ποιήσωμεν τρεῖς σκηνάς, σοὶ μίαν καὶ Μωϋσεῖ μίαν καὶ Ἠλείᾳ μίαν.&nbsp;&nbsp;</span>
<span class="ver"><b>6</b></span> <span class="text">οὐ γὰρ ᾔδει τί ἀποκριθῇ, ἔκφοβοι γὰρ ἐγένοντο.&nbsp;&nbsp;</span>
<span class="ver"><b>7</b></span> <span class="text">καὶ ἐγένετο νεφέλη ἐπισκιάζουσα αὐτοῖς, καὶ ἐγένετο φωνὴ ἐκ τῆς νεφέλης·&nbsp;&nbsp; οὗτός ἐστιν ὁ υἱός μου ὁ ἀγαπητός, ἀκούετε αὐτοῦ.&nbsp;&nbsp;</span>
<span class="ver"><b>8</b></span> <span class="text">καὶ ἐξάπινα περιβλεψάμενοι οὐκέτι οὐδένα εἶδον ἀλλὰ τὸν Ἰησοῦν μόνον μεθ᾽ ἑαυτῶν.&nbsp;&nbsp;</span>
<span class="ver"><b>9</b></span> <span class="text">Καὶ καταβαινόντων αὐτῶν ἐκ τοῦ ὄρους διεστείλατο αὐτοῖς ἵνα μηδενὶ ἃ εἶδον διηγήσωνται, εἰ μὴ ὅταν ὁ υἱὸς τοῦ ἀνθρώπου ἐκ νεκρῶν ἀναστῇ.&nbsp;&nbsp;</span>
<span class="ver"><b>10</b></span> <span class="text">καὶ τὸν λόγον ἐκράτησαν πρὸς ἑαυτοὺς συνζητοῦντες τί ἐστιν τὸ ἐκ νεκρῶν ἀναστῆναι.&nbsp;&nbsp;</span>
<span class="ver"><b>11</b></span> <span class="text">Καὶ ἐπηρώτων αὐτὸν λέγοντες·&nbsp;&nbsp; ὅτι λέγουσιν οἱ γραμματεῖς ὅτι Ἠλείαν δεῖ ἐλθεῖν πρῶτον;&nbsp;&nbsp;</span>
<span class="ver"><b>12</b></span> <span class="text">ὁ δὲ ἔφη αὐτοῖς·&nbsp;&nbsp; Ἠλείας μὲν ἐλθὼν πρῶτον ἀποκατιστάνει πάντα·&nbsp;&nbsp; καὶ πῶς γέγραπται ἐπὶ τὸν υἱὸν τοῦ ἀνθρώπου ἵνα πολλὰ πάθῃ καὶ ἐξουδενηθῇ;&nbsp;&nbsp;</span>
<span class="ver"><b>13</b></span> <span class="text">ἀλλὰ λέγω ὑμῖν ὅτι καὶ Ἠλείας ἐλήλυθεν, καὶ ἐποίησαν αὐτῷ ὅσα ἤθελον, καθὼς γέγραπται ἐπ᾽ αὐτόν.&nbsp;&nbsp;</span>
<span class="ver"><b>14</b></span> <span class="text">Καὶ ἐλθόντες πρὸς τοὺς μαθητὰς εἶδον ὄχλον πολὺν περὶ αὐτοὺς καὶ γραμματεῖς συνζητοῦντας πρὸς αὐτούς.&nbsp;&nbsp;</span>
<span class="ver"><b>15</b></span> <span class="text">καὶ εὐθὺς πᾶς ὁ ὄχλος ἰδόντες αὐτὸν ἐξεθαμβήθησαν καὶ προστρέχοντες ἠσπάζοντο αὐτόν.&nbsp;&nbsp;</span>
<span class="ver"><b>16</b></span> <span class="text">καὶ ἐπηρώτησεν αὐτούς·&nbsp;&nbsp; τί συνζητεῖτε πρὸς αὐτούς;&nbsp;&nbsp;</span>
<span class="ver"><b>17</b></span> <span class="text">Καὶ ἀπεκρίθη αὐτῷ εἷς ἐκ τοῦ ὄχλου·&nbsp;&nbsp; διδάσκαλε, ἤνεγκα τὸν υἱόν μου πρὸς σέ, ἔχοντα πνεῦμα ἄλαλον·&nbsp;&nbsp;</span>
<span class="ver"><b>18</b></span> <span class="text">καὶ ὅπου ἐὰν αὐτὸν καταλάβῃ ῥήσσει αὐτόν, καὶ ἀφρίζει καὶ τρίζει τοὺς ὀδόντας καὶ ξηραίνεται·&nbsp;&nbsp; καὶ εἶπα τοῖς μαθηταῖς σου ἵνα αὐτὸ ἐκβάλωσιν, καὶ οὐκ ἴσχυσαν.&nbsp;&nbsp;</span>
<span class="ver"><b>19</b></span> <span class="text">ὁ δὲ ἀποκριθεὶς αὐτοῖς λέγει·&nbsp;&nbsp; ὦ γενεὰ ἄπιστος, ἕως πότε πρὸς ὑμᾶς ἔσομαι;&nbsp;&nbsp; ἕως πότε ἀνέξομαι ὑμῶν;&nbsp;&nbsp; φέρετε αὐτὸν πρός με.&nbsp;&nbsp;</span>
<span class="ver"><b>20</b></span> <span class="text">καὶ ἤνεγκαν αὐτὸν πρὸς αὐτόν.&nbsp;&nbsp; καὶ ἰδὼν αὐτὸν τὸ πνεῦμα εὐθὺς συνεσπάραξεν αὐτόν, καὶ πεσὼν ἐπὶ τῆς γῆς ἐκυλίετο ἀφρίζων.&nbsp;&nbsp;</span>
<span class="ver"><b>21</b></span> <span class="text">καὶ ἐπηρώτησεν τὸν πατέρα αὐτοῦ·&nbsp;&nbsp; πόσος χρόνος ἐστὶν ὡς τοῦτο γέγονεν αὐτῷ;&nbsp;&nbsp; ὁ δὲ εἶπεν·&nbsp;&nbsp; ἐκ παιδιόθεν·&nbsp;&nbsp;</span>
<span class="ver"><b>22</b></span> <span class="text">καὶ πολλάκις καὶ εἰς πῦρ αὐτὸν ἔβαλεν καὶ εἰς ὕδατα ἵνα ἀπολέσῃ αὐτόν·&nbsp;&nbsp; ἀλλ᾽ εἴ τι δύνῃ, βοήθησον ἡμῖν σπλαγχνισθεὶς ἐφ᾽ ἡμᾶς.&nbsp;&nbsp;</span>
<span class="ver"><b>23</b></span> <span class="text">ὁ δὲ Ἰησοῦς εἶπεν αὐτῷ·&nbsp;&nbsp; τὸ εἰ δύνῃ, πάντα δυνατὰ τῷ πιστεύοντι.&nbsp;&nbsp;</span>
<span class="ver"><b>24</b></span> <span class="text">καὶ εὐθὺς κράξας ὁ πατὴρ τοῦ παιδίου ἔλεγεν·&nbsp;&nbsp; πιστεύω·&nbsp;&nbsp; βοήθει μου τῇ ἀπιστίᾳ.&nbsp;&nbsp;</span>
<span class="ver"><b>25</b></span> <span class="text">Ἰδὼν δὲ ὁ Ἰησοῦς ὅτι ἐπισυντρέχει ὄχλος, ἐπετίμησεν τῷ πνεύματι τῷ ἀκαθάρτῳ λέγων αὐτῷ·&nbsp;&nbsp; τὸ ἄλαλον καὶ κωφὸν πνεῦμα, ἐγὼ ἐπιτάσσω σοι, ἔξελθε ἐξ αὐτοῦ καὶ μηκέτι εἰσέλθῃς εἰς αὐτόν.&nbsp;&nbsp;</span>
<span class="ver"><b>26</b></span> <span class="text">καὶ κράξας καὶ πολλὰ σπαράξας αὐτόν ἐξῆλθεν·&nbsp;&nbsp; καὶ ἐγένετο ὡσεὶ νεκρός, ὥστε τοὺς πολλοὺς λέγειν ὅτι ἀπέθανεν.&nbsp;&nbsp;</span>
<span class="ver"><b>27</b></span> <span class="text">ὁ δὲ Ἰησοῦς κρατήσας τῆς χειρὸς αὐτοῦ ἤγειρεν αὐτόν, καὶ ἀνέστη.&nbsp;&nbsp;</span>
<span class="ver"><b>28</b></span> <span class="text">Καὶ εἰσελθόντος αὐτοῦ εἰς οἶκον οἱ μαθηταὶ αὐτοῦ κατ᾽ ἰδίαν ἐπηρώτων αὐτόν·&nbsp;&nbsp; ὅτι ἡμεῖς οὐκ ἠδυνήθημεν ἐκβαλεῖν αὐτό;&nbsp;&nbsp;</span>
<span class="ver"><b>29</b></span> <span class="text">καὶ εἶπεν αὐτοῖς·&nbsp;&nbsp; τοῦτο τὸ γένος ἐν οὐδενὶ δύναται ἐξελθεῖν εἰ μὴ ἐν προσευχῇ καὶ νηστεία.&nbsp;&nbsp;</span>
<span class="ver"><b>30</b></span> <span class="text">Κἀκεῖθεν ἐξελθόντες παρεπορεύοντο διὰ τῆς Γαλιλαίας, καὶ οὐκ ἤθελεν ἵνα τις γνοῖ·&nbsp;&nbsp;</span>
<span class="ver"><b>31</b></span> <span class="text">ἐδίδασκεν γὰρ τοὺς μαθητὰς αὐτοῦ καὶ ἔλεγεν αὐτοῖς ὅτι ὁ υἱὸς τοῦ ἀνθρώπου παραδίδοται εἰς χεῖρας ἀνθρώπων, καὶ ἀποκτενοῦσιν αὐτόν, καὶ ἀποκτανθεὶς μετὰ τρεῖς ἡμέρας ἀναστήσεται.&nbsp;&nbsp;</span>
<span class="ver"><b>32</b></span> <span class="text">οἱ δὲ ἠγνόουν τὸ ῥῆμα, καὶ ἐφοβοῦντο αὐτὸν ἐπερωτῆσαι.&nbsp;&nbsp;</span>
<span class="ver"><b>33</b></span> <span class="text">Καὶ ἦλθον εἰς Καφαρναούμ.&nbsp;&nbsp; Καὶ ἐν τῇ οἰκίᾳ γενόμενος ἐπηρώτα αὐτούς·&nbsp;&nbsp; τί ἐν τῇ ὁδῷ διελογίζεσθε;&nbsp;&nbsp;</span>
<span class="ver"><b>34</b></span> <span class="text">οἱ δὲ ἐσιώπων·&nbsp;&nbsp; πρὸς ἀλλήλους γὰρ διελέχθησαν ἐν τῇ ὁδῷ τίς μείζων.&nbsp;&nbsp;</span>
<span class="ver"><b>35</b></span> <span class="text">καὶ καθίσας ἐφώνησεν τοὺς δώδεκα καὶ λέγει αὐτοῖς·&nbsp;&nbsp; εἴ τις θέλει πρῶτος εἶναι, ἔσται πάντων ἔσχατος καὶ πάντων διάκονος.&nbsp;&nbsp;</span>
<span class="ver"><b>36</b></span> <span class="text">καὶ λαβὼν παιδίον ἔστησεν αὐτὸ ἐν μέσῳ αὐτῶν καὶ ἐναγκαλισάμενος αὐτὸ εἶπεν αὐτοῖς·&nbsp;&nbsp;</span>
<span class="ver"><b>37</b></span> <span class="text">ὃς ἂν ἓν τῶν τοιούτων παιδίων δέξηται ἐπὶ τῷ ὀνόματί μου, ἐμὲ δέχεται·&nbsp;&nbsp; καὶ ὃς ἂν ἐμὲ δέχηται, οὐκ ἐμὲ δέχεται ἀλλὰ τὸν ἀποστείλαντά με.&nbsp;&nbsp;</span>
<span class="ver"><b>38</b></span> <span class="text">Ἔφη αὐτῷ ὁ Ἰωάννης·&nbsp;&nbsp; διδάσκαλε, εἴδομέν τινα ἐν τῷ ὀνόματί σου ἐκβάλλοντα δαιμόνια καὶ ἐκωλύομεν αὐτόν, ὅτι οὐκ ἠκολούθει ἡμῖν.&nbsp;&nbsp;</span>
<span class="ver"><b>39</b></span> <span class="text">ὁ δὲ Ἰησοῦς εἶπεν·&nbsp;&nbsp; μὴ κωλύετε αὐτόν.&nbsp;&nbsp; οὐδεὶς γάρ ἐστιν ὃς ποιήσει δύναμιν ἐπὶ τῷ ὀνόματί μου καὶ δυνήσεται ταχὺ κακολογῆσαί με·&nbsp;&nbsp;</span>
<span class="ver"><b>40</b></span> <span class="text">ὃς γὰρ οὐκ ἔστιν καθ᾽ ἡμῶν, ὑπὲρ ἡμῶν ἐστιν.&nbsp;&nbsp;</span>
<span class="ver"><b>41</b></span> <span class="text">Ὃς γὰρ ἂν ποτίσῃ ὑμᾶς ποτήριον ὕδατος ἐν ὀνόματι ὅτι Χριστοῦ ἐστε, ἀμὴν λέγω ὑμῖν ὅτι οὐ μὴ ἀπολέσῃ τὸν μισθὸν αὐτοῦ.&nbsp;&nbsp;</span>
<span class="ver"><b>42</b></span> <span class="text">Καὶ ὃς ἂν σκανδαλίσῃ ἕνα τῶν μικρῶν τούτων τῶν πιστευόντων εἰς ἐμέ, καλόν ἐστιν αὐτῷ μᾶλλον εἰ περίκειται μύλος ὀνικὸς περὶ τὸν τράχηλον αὐτοῦ καὶ βέβληται εἰς τὴν θάλασσαν.&nbsp;&nbsp;</span>
<span class="ver"><b>43</b></span> <span class="text">Καὶ ἐὰν σκανδαλίσῃ σε ἡ χείρ σου, ἀπόκοψον αὐτήν·&nbsp;&nbsp; καλόν ἐστίν σε κυλλὸν εἰσελθεῖν εἰς τὴν ζωὴν ἢ τὰς δύο χεῖρας ἔχοντα ἀπελθεῖν εἰς τὴν γέενναν, εἰς τὸ πῦρ τὸ ἄσβεστον.&nbsp;&nbsp;</span>
<span class="ver"><b>44</b></span> <span class="text"></span>
<span class="ver"><b>45</b></span> <span class="text">Καὶ ἐὰν ὁ πούς σου σκανδαλίζῃ σε, ἀπόκοψον αὐτόν·&nbsp;&nbsp; καλόν ἐστίν σε εἰσελθεῖν εἰς τὴν ζωὴν χωλὸν ἢ τοὺς δύο πόδας ἔχοντα βληθῆναι εἰς τὴν γέενναν.&nbsp;&nbsp;</span>
<span class="ver"><b>46</b></span> <span class="text"></span>
<span class="ver"><b>47</b></span> <span class="text">Καὶ ἐὰν ὁ ὀφθαλμός σου σκανδαλίζῃ σε, ἔκβαλε αὐτόν·&nbsp;&nbsp; καλόν σέ ἐστιν μονόφθαλμον εἰσελθεῖν εἰς τὴν βασιλείαν τοῦ θεοῦ ἢ δύο ὀφθαλμοὺς ἔχοντα βληθῆναι εἰς τὴν γέενναν,</span>
<span class="ver"><b>48</b></span> <span class="text">ὅπου ὁ σκώληξ αὐτῶν οὐ τελευτᾷ καὶ τὸ πῦρ οὐ σβέννυται.&nbsp;&nbsp;</span>
<span class="ver"><b>49</b></span> <span class="text">Πᾶς γὰρ πυρὶ ἁλισθήσεται.&nbsp;&nbsp;</span>
<span class="ver"><b>50</b></span> <span class="text">καλὸν τὸ ἅλας·&nbsp;&nbsp; ἐὰν δὲ τὸ ἅλας ἄναλον γένηται, ἐν τίνι αὐτὸ ἀρτύσετε;&nbsp;&nbsp; ἔχετε ἐν ἑαυτοῖς ἅλα καὶ εἰρηνεύετε ἐν ἀλλήλοις.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;10</div>
<span class="ver"><b>1</b></span> <span class="text">Καὶ ἐκεῖθεν ἀναστὰς ἔρχεται εἰς τὰ ὅρια τῆς Ἰουδαίας καὶ πέραν τοῦ Ἰορδάνου, καὶ συνπορεύονται πάλιν ὄχλοι πρὸς αὐτόν, καὶ ὡς εἰώθει πάλιν ἐδίδασκεν αὐτούς.&nbsp;&nbsp;</span>
<span class="ver"><b>2</b></span> <span class="text">Καὶ προσελθόντες Φαρισαῖοι ἐπηρώτων αὐτὸν εἰ ἔξεστιν ἀνδρὶ γυναῖκα ἀπολῦσαι, πειράζοντες αὐτόν.&nbsp;&nbsp;</span>
<span class="ver"><b>3</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; τί ὑμῖν ἐνετείλατο Μωϋσῆς;&nbsp;&nbsp;</span>
<span class="ver"><b>4</b></span> <span class="text">οἱ δὲ εἶπαν·&nbsp;&nbsp; ἐπέτρεψεν Μωϋσῆς βιβλίον ἀποστασίου γράψαι καὶ ἀπολῦσαι.&nbsp;&nbsp;</span>
<span class="ver"><b>5</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; πρὸς τὴν σκληροκαρδίαν ὑμῶν ἔγραψεν ὑμῖν τὴν ἐντολὴν ταύτην.&nbsp;&nbsp;</span>
<span class="ver"><b>6</b></span> <span class="text">ἀπὸ δὲ ἀρχῆς κτίσεως ἄρσεν καὶ θῆλυ ἐποίησεν αὐτούς·&nbsp;&nbsp;</span>
<span class="ver"><b>7</b></span> <span class="text">ἕνεκεν τούτου καταλείψει ἄνθρωπος τὸν πατέρα αὐτοῦ καὶ τὴν μητέρα,</span>
<span class="ver"><b>8</b></span> <span class="text">καὶ ἔσονται οἱ δύο εἰς σάρκα μίαν·&nbsp;&nbsp; ὥστε οὐκέτι εἰσὶν δύο ἀλλὰ μία σάρξ.&nbsp;&nbsp;</span>
<span class="ver"><b>9</b></span> <span class="text">ὃ οὖν ὁ θεὸς συνέζευξεν ἄνθρωπος μὴ χωριζέτω.&nbsp;&nbsp;</span>
<span class="ver"><b>10</b></span> <span class="text">Καὶ εἰς τὴν οἰκίαν πάλιν οἱ μαθηταὶ περὶ τούτου ἐπηρώτων αὐτόν.&nbsp;&nbsp;</span>
<span class="ver"><b>11</b></span> <span class="text">καὶ λέγει αὐτοῖς·&nbsp;&nbsp; ὃς ἂν ἀπολύσῃ τὴν γυναῖκα αὐτοῦ καὶ γαμήσῃ ἄλλην μοιχᾶται ἐπ᾽ αὐτήν·&nbsp;&nbsp;</span>
<span class="ver"><b>12</b></span> <span class="text">καὶ ἐὰν αὐτὴ ἀπολύσασα τὸν ἄνδρα αὐτῆς γαμήσῃ ἄλλον μοιχᾶται.&nbsp;&nbsp;</span>
<span class="ver"><b>13</b></span> <span class="text">Καὶ προσέφερον αὐτῷ παιδία ἵνα αὐτῶν ἅψηται·&nbsp;&nbsp; οἱ δὲ μαθηταὶ ἐπετίμησαν αὐτοῖς.&nbsp;&nbsp;</span>
<span class="ver"><b>14</b></span> <span class="text">ἰδὼν δὲ ὁ Ἰησοῦς ἠγανάκτησεν καὶ εἶπεν αὐτοῖς·&nbsp;&nbsp; ἄφετε τὰ παιδία ἔρχεσθαι πρός με, καὶ μὴ κωλύετε αὐτά, τῶν γὰρ τοιούτων ἐστὶν ἡ βασιλεία τοῦ θεοῦ.&nbsp;&nbsp;</span>
<span class="ver"><b>15</b></span> <span class="text">ἀμὴν λέγω ὑμῖν, ὃς ἂν μὴ δέξηται τὴν βασιλείαν τοῦ θεοῦ ὡς παιδίον, οὐ μὴ εἰσέλθῃ εἰς αὐτήν.&nbsp;&nbsp;</span>
<span class="ver"><b>16</b></span> <span class="text">καὶ ἐναγκαλισάμενος αὐτὰ κατευλόγει τιθεὶς τὰς χεῖρας ἐπ᾽ αὐτά.&nbsp;&nbsp;</span>
<span class="ver"><b>17</b></span> <span class="text">Καὶ ἐκπορευομένου αὐτοῦ εἰς ὁδὸν προσδραμὼν εἷς καὶ γονυπετήσας αὐτὸν ἐπηρώτα αὐτόν·&nbsp;&nbsp; διδάσκαλε ἀγαθέ, τί ποιήσω ἵνα ζωὴν αἰώνιον κληρονομήσω;&nbsp;&nbsp;</span>
<span class="ver"><b>18</b></span> <span class="text">ὁ δὲ Ἰησοῦς εἶπεν αὐτῷ·&nbsp;&nbsp; τί με λέγεις ἀγαθόν;&nbsp;&nbsp; οὐδεὶς ἀγαθὸς εἰ μὴ εἷς ὁ θεός.&nbsp;&nbsp;</span>
<span class="ver"><b>19</b></span> <span class="text">τὰς ἐντολὰς οἶδας·&nbsp;&nbsp; μὴ φονεύσῃς, μὴ μοιχεύσῃς, μὴ κλέψῃς, μὴ ψευδομαρτυρήσῃς, μὴ ἀποστερήσῃς, τίμα τὸν πατέρα σου καὶ τὴν μητέρα.&nbsp;&nbsp;</span>
<span class="ver"><b>20</b></span> <span class="text">ὁ δὲ ἔφη αὐτῷ·&nbsp;&nbsp; διδάσκαλε, ταῦτα πάντα ἐφυλαξάμην ἐκ νεότητός μου.&nbsp;&nbsp;</span>
<span class="ver"><b>21</b></span> <span class="text">Ὁ δὲ Ἰησοῦς ἐμβλέψας αὐτῷ ἠγάπησεν αὐτὸν καὶ εἶπεν αὐτῷ·&nbsp;&nbsp; ἕν σε ὑστερεῖ·&nbsp;&nbsp; ὕπαγε, ὅσα ἔχεις πώλησον καὶ δὸς τοῖς πτωχοῖς, καὶ ἕξεις θησαυρὸν ἐν οὐρανῷ, καὶ δεῦρο ἀκολούθει μοι.&nbsp;&nbsp;</span>
<span class="ver"><b>22</b></span> <span class="text">ὁ δὲ στυγνάσας ἐπὶ τῷ λόγῳ ἀπῆλθεν λυπούμενος·&nbsp;&nbsp; ἦν γὰρ ἔχων κτήματα πολλά.&nbsp;&nbsp;</span>
<span class="ver"><b>23</b></span> <span class="text">Καὶ περιβλεψάμενος ὁ Ἰησοῦς λέγει τοῖς μαθηταῖς αὐτοῦ·&nbsp;&nbsp; πῶς δυσκόλως οἱ τὰ χρήματα ἔχοντες εἰς τὴν βασιλείαν τοῦ θεοῦ εἰσελεύσονται.&nbsp;&nbsp;</span>
<span class="ver"><b>24</b></span> <span class="text">Οἱ δὲ μαθηταὶ ἐθαμβοῦντο ἐπὶ τοῖς λόγοις αὐτοῦ.&nbsp;&nbsp; ὁ δὲ Ἰησοῦς πάλιν ἀποκριθεὶς λέγει αὐτοῖς·&nbsp;&nbsp; τέκνα, πῶς δύσκολόν ἐστιν εἰς τὴν βασιλείαν τοῦ θεοῦ εἰσελθεῖν·&nbsp;&nbsp;</span>
<span class="ver"><b>25</b></span> <span class="text">εὐκοπώτερόν ἐστιν κάμηλον διὰ τρυμαλιᾶς ῥαφίδος διελθεῖν ἢ πλούσιον εἰς τὴν βασιλείαν τοῦ θεοῦ εἰσελθεῖν.&nbsp;&nbsp;</span>
<span class="ver"><b>26</b></span> <span class="text">οἱ δὲ περισσῶς ἐξεπλήσσοντο λέγοντες πρὸς αὐτόν·&nbsp;&nbsp; καὶ τίς δύναται σωθῆναι;&nbsp;&nbsp;</span>
<span class="ver"><b>27</b></span> <span class="text">ἐμβλέψας αὐτοῖς ὁ Ἰησοῦς λέγει·&nbsp;&nbsp; παρὰ ἀνθρώποις ἀδύνατον, ἀλλ᾽ οὐ παρὰ θεῷ·&nbsp;&nbsp; πάντα γὰρ δυνατὰ παρὰ τῷ θεῷ.&nbsp;&nbsp;</span>
<span class="ver"><b>28</b></span> <span class="text">Ἤρξατο λέγειν ὁ Πέτρος αὐτῷ·&nbsp;&nbsp; ἰδοὺ ἡμεῖς ἀφήκαμεν πάντα καὶ ἠκολουθήκαμέν σοι.&nbsp;&nbsp;</span>
<span class="ver"><b>29</b></span> <span class="text">ἔφη ὁ Ἰησοῦς·&nbsp;&nbsp; ἀμὴν λέγω ὑμῖν, οὐδείς ἐστιν ὃς ἀφῆκεν οἰκίαν ἢ ἀδελφοὺς ἢ ἀδελφὰς ἢ μητέρα ἢ πατέρα ἢ τέκνα ἢ ἀγροὺς ἕνεκεν ἐμοῦ καὶ ἕνεκεν τοῦ εὐαγγελίου,</span>
<span class="ver"><b>30</b></span> <span class="text">ἐὰν μὴ λάβῃ ἑκατονταπλασίονα νῦν ἐν τῷ καιρῷ τούτῳ οἰκίας καὶ ἀδελφοὺς καὶ ἀδελφὰς καὶ μητέρας καὶ τέκνα καὶ ἀγροὺς μετὰ διωγμῶν, καὶ ἐν τῷ αἰῶνι τῷ ἐρχομένῳ ζωὴν αἰώνιον.&nbsp;&nbsp;</span>
<span class="ver"><b>31</b></span> <span class="text">πολλοὶ δὲ ἔσονται πρῶτοι ἔσχατοι καὶ ἔσχατοι πρῶτοι.&nbsp;&nbsp;</span>
<span class="ver"><b>32</b></span> <span class="text">Ἦσαν δὲ ἐν τῇ ὁδῷ ἀναβαίνοντες εἰς Ἱεροσόλυμα, καὶ ἦν προάγων αὐτοὺς ὁ Ἰησοῦς, καὶ ἐθαμβοῦντο, οἱ δὲ ἀκολουθοῦντες ἐφοβοῦντο.&nbsp;&nbsp; καὶ παραλαβὼν πάλιν τοὺς δώδεκα ἤρξατο αὐτοῖς λέγειν τὰ μέλλοντα αὐτῷ συμβαίνειν</span>
<span class="ver"><b>33</b></span> <span class="text">ὅτι ἰδοὺ ἀναβαίνομεν εἰς Ἱεροσόλυμα, καὶ ὁ υἱὸς τοῦ ἀνθρώπου παραδοθήσεται τοῖς ἀρχιερεῦσιν καὶ τοῖς γραμματεῦσιν, καὶ κατακρινοῦσιν αὐτὸν θανάτῳ καὶ παραδώσουσιν αὐτὸν τοῖς ἔθνεσιν</span>
<span class="ver"><b>34</b></span> <span class="text">καὶ ἐμπαίξουσιν αὐτῷ καὶ ἐμπτύσουσιν αὐτῷ καὶ μαστιγώσουσιν αὐτὸν καὶ ἀποκτενοῦσιν, καὶ μετὰ τρεῖς ἡμέρας ἀναστήσεται.&nbsp;&nbsp;</span>
<span class="ver"><b>35</b></span> <span class="text">Καὶ προσπορεύονται αὐτῷ Ἰάκωβος καὶ Ἰωάννης οἱ υἱοὶ Ζεβεδαίου λέγοντες αὐτῷ·&nbsp;&nbsp; διδάσκαλε, θέλομεν ἵνα ὃ ἐὰν αἰτήσωμέν σε ποιήσῃς ἡμῖν.&nbsp;&nbsp;</span>
<span class="ver"><b>36</b></span> <span class="text">ὁ δὲ εἶπεν αὐτοῖς·&nbsp;&nbsp; τί θέλετέ με ποιήσω ὑμῖν;&nbsp;&nbsp;</span>
<span class="ver"><b>37</b></span> <span class="text">οἱ δὲ εἶπαν αὐτῷ·&nbsp;&nbsp; δὸς ἡμῖν ἵνα εἷς σου ἐκ δεξιῶν καὶ εἷς ἐξ εὐωνύμων σου καθίσωμεν ἐν τῇ δόξῃ σου.&nbsp;&nbsp;</span>
<span class="ver"><b>38</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; οὐκ οἴδατε τί αἰτεῖσθε.&nbsp;&nbsp; δύνασθε πιεῖν τὸ ποτήριον ὃ ἐγὼ πίνω ἢ τὸ βάπτισμα ὃ ἐγὼ βαπτίζομαι βαπτισθῆναι;&nbsp;&nbsp;</span>
<span class="ver"><b>39</b></span> <span class="text">οἱ δὲ εἶπαν αὐτῷ·&nbsp;&nbsp; δυνάμεθα.&nbsp;&nbsp; ὁ δὲ Ἰησοῦς εἶπεν αὐτοῖς·&nbsp;&nbsp; τὸ ποτήριον ὃ ἐγὼ πίνω πίεσθε καὶ τὸ βάπτισμα ὃ ἐγὼ βαπτίζομαι βαπτισθήσεσθε,</span>
<span class="ver"><b>40</b></span> <span class="text">τὸ δὲ καθίσαι ἐκ δεξιῶν μου ἢ ἐξ εὐωνύμων οὐκ ἔστιν ἐμὸν δοῦναι, ἀλλ᾽ οἷς ἡτοίμασται.&nbsp;&nbsp;</span>
<span class="ver"><b>41</b></span> <span class="text">Καὶ ἀκούσαντες οἱ δέκα ἤρξαντο ἀγανακτεῖν περὶ Ἰακώβου καὶ Ἰωάννου.&nbsp;&nbsp;</span>
<span class="ver"><b>42</b></span> <span class="text">καὶ προσκαλεσάμενος αὐτοὺς ὁ Ἰησοῦς λέγει αὐτοῖς·&nbsp;&nbsp; οἴδατε ὅτι οἱ δοκοῦντες ἄρχειν τῶν ἐθνῶν κατακυριεύουσιν αὐτῶν καὶ οἱ μεγάλοι αὐτῶν κατεξουσιάζουσιν αὐτῶν.&nbsp;&nbsp;</span>
<span class="ver"><b>43</b></span> <span class="text">οὐχ οὕτως δέ ἐστιν ἐν ὑμῖν, ἀλλ᾽ ὃς ἂν θέλῃ μέγας γενέσθαι ἐν ὑμῖν ἔσται ὑμῶν διάκονος,</span>
<span class="ver"><b>44</b></span> <span class="text">καὶ ὃς ἂν θέλῃ ἐν ὑμῖν εἶναι πρῶτος ἔσται πάντων δοῦλος·&nbsp;&nbsp;</span>
<span class="ver"><b>45</b></span> <span class="text">καὶ γὰρ ὁ υἱὸς τοῦ ἀνθρώπου οὐκ ἦλθεν διακονηθῆναι ἀλλὰ διακονῆσαι καὶ δοῦναι τὴν ψυχὴν αὐτοῦ λύτρον ἀντὶ πολλῶν.&nbsp;&nbsp;</span>
<span class="ver"><b>46</b></span> <span class="text">Καὶ ἔρχονται εἰς Ἰερειχώ.&nbsp;&nbsp; Καὶ ἐκπορευομένου αὐτοῦ ἀπὸ Ἰερειχὼ καὶ τῶν μαθητῶν αὐτοῦ καὶ ὄχλου ἱκανοῦ ὁ υἱὸς Τιμαίου Βαρτιμαῖος, τυφλὸς προσαίτης, ἐκάθητο παρὰ τὴν ὁδόν.&nbsp;&nbsp;</span>
<span class="ver"><b>47</b></span> <span class="text">καὶ ἀκούσας ὅτι Ἰησοῦς ὁ Ναζαρηνός ἐστιν ἤρξατο κράζειν καὶ λέγειν·&nbsp;&nbsp; υἱὲ Δαυὶδ Ἰησοῦ, ἐλέησόν με.&nbsp;&nbsp;</span>
<span class="ver"><b>48</b></span> <span class="text">καὶ ἐπετίμων αὐτῷ πολλοὶ ἵνα σιωπήσῃ·&nbsp;&nbsp; ὁ δὲ πολλῷ μᾶλλον ἔκραζεν·&nbsp;&nbsp; υἱὲ Δαυίδ, ἐλέησόν με.&nbsp;&nbsp;</span>
<span class="ver"><b>49</b></span> <span class="text">καὶ στὰς ὁ Ἰησοῦς εἶπεν·&nbsp;&nbsp; φωνήσατε αὐτόν.&nbsp;&nbsp; καὶ φωνοῦσιν τὸν τυφλὸν λέγοντες αὐτῷ·&nbsp;&nbsp; θάρσει, ἔγειρε, φωνεῖ σε.&nbsp;&nbsp;</span>
<span class="ver"><b>50</b></span> <span class="text">ὁ δὲ ἀποβαλὼν τὸ ἱμάτιον αὐτοῦ ἀναπηδήσας ἦλθεν πρὸς τὸν Ἰησοῦν.&nbsp;&nbsp;</span>
<span class="ver"><b>51</b></span> <span class="text">καὶ ἀποκριθεὶς αὐτῷ ὁ Ἰησοῦς εἶπεν·&nbsp;&nbsp; τί σοι θέλεις ποιήσω;&nbsp;&nbsp; ὁ δὲ τυφλὸς εἶπεν αὐτῷ·&nbsp;&nbsp; ραββουνεί, ἵνα ἀναβλέψω.&nbsp;&nbsp;</span>
<span class="ver"><b>52</b></span> <span class="text">ὁ δὲ Ἰησοῦς εἶπεν αὐτῷ·&nbsp;&nbsp; ὕπαγε, ἡ πίστις σου σέσωκέν σε.&nbsp;&nbsp; καὶ εὐθὺς ἀνέβλεψεν καὶ ἠκολούθει αὐτῷ ἐν τῇ ὁδῷ.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;11</div>
<span class="ver"><b>1</b></span> <span class="text">Καὶ ὅτε ἐγγίζουσιν εἰς Ἱεροσόλυμα εἰς Βηθφαγὴ καὶ Βηθανίαν πρὸς τὸ ὄρος τῶν ἐλαιῶν, ἀποστέλλει δύο τῶν μαθητῶν αὐτοῦ</span>
<span class="ver"><b>2</b></span> <span class="text">καὶ λέγει αὐτοῖς·&nbsp;&nbsp; ὑπάγετε εἰς τὴν κώμην τὴν κατέναντι ὑμῶν, καὶ εὐθὺς εἰσπορευόμενοι εἰς αὐτὴν εὑρήσετε πῶλον δεδεμένον ἐφ᾽ ὃν οὐδεὶς ἀνθρώπων οὔπω ἐκάθισεν·&nbsp;&nbsp; λύσατε αὐτὸν καὶ φέρετε.&nbsp;&nbsp;</span>
<span class="ver"><b>3</b></span> <span class="text">καὶ ἐάν τις ὑμῖν εἴπῃ·&nbsp;&nbsp; τί ποιεῖτε τοῦτο;&nbsp;&nbsp; εἴπατε·&nbsp;&nbsp; ὅτι ὁ κύριος αὐτοῦ χρείαν ἔχει, καὶ εὐθὺς αὐτὸν ἀποστέλλει πάλιν ὧδε.&nbsp;&nbsp;</span>
<span class="ver"><b>4</b></span> <span class="text">Καὶ ἀπῆλθον καὶ εὗρον πῶλον δεδεμένον πρὸς τὴν θύραν ἔξω ἐπὶ τοῦ ἀμφόδου καὶ λύουσιν αὐτόν.&nbsp;&nbsp;</span>
<span class="ver"><b>5</b></span> <span class="text">καί τινες τῶν ἐκεῖ ἑστηκότων ἔλεγον αὐτοῖς·&nbsp;&nbsp; τί ποιεῖτε λύοντες τὸν πῶλον;&nbsp;&nbsp;</span>
<span class="ver"><b>6</b></span> <span class="text">οἱ δὲ εἶπον αὐτοῖς καθὼς εἶπεν ὁ Ἰησοῦς, καὶ ἀφῆκαν αὐτούς.&nbsp;&nbsp;</span>
<span class="ver"><b>7</b></span> <span class="text">Καὶ φέρουσιν τὸν πῶλον πρὸς τὸν Ἰησοῦν καὶ ἐπιβάλλουσιν αὐτῷ τὰ ἱμάτια αὐτῶν, καὶ ἐκάθισεν ἐπ᾽ αὐτόν.&nbsp;&nbsp;</span>
<span class="ver"><b>8</b></span> <span class="text">καὶ πολλοὶ τὰ ἱμάτια αὐτῶν ἔστρωσαν εἰς τὴν ὁδόν, ἄλλοι δὲ στιβάδας κόψαντες ἐκ τῶν ἀγρῶν.&nbsp;&nbsp;</span>
<span class="ver"><b>9</b></span> <span class="text">καὶ οἱ προάγοντες καὶ οἱ ἀκολουθοῦντες ἔκραζον·&nbsp;&nbsp; ὡσαννά·&nbsp;&nbsp; εὐλογημένος ὁ ἐρχόμενος ἐν ὀνόματι κυρίου·&nbsp;&nbsp;</span>
<span class="ver"><b>10</b></span> <span class="text">εὐλογημένη ἡ ἐρχομένη βασιλεία τοῦ πατρὸς ἡμῶν Δαυίδ·&nbsp;&nbsp; ὡσαννὰ ἐν τοῖς ὑψίστοις.&nbsp;&nbsp;</span>
<span class="ver"><b>11</b></span> <span class="text">Καὶ εἰσῆλθεν εἰς Ἱεροσόλυμα εἰς τὸ ἱερὸν καὶ περιβλεψάμενος πάντα, ὀψίας ἤδη οὔσης τῆς ὥρας, ἐξῆλθεν εἰς Βηθανίαν μετὰ τῶν δώδεκα.&nbsp;&nbsp;</span>
<span class="ver"><b>12</b></span> <span class="text">Καὶ τῇ ἐπαύριον ἐξελθόντων αὐτῶν ἀπὸ Βηθανίας ἐπείνασεν.&nbsp;&nbsp;</span>
<span class="ver"><b>13</b></span> <span class="text">καὶ ἰδὼν συκῆν ἀπὸ μακρόθεν ἔχουσαν φύλλα ἦλθεν, εἰ ἄρα τι εὑρήσει ἐν αὐτῇ, καὶ ἐλθὼν ἐπ᾽ αὐτὴν οὐδὲν εὗρεν εἰ μὴ φύλλα·&nbsp;&nbsp; ὁ γὰρ καιρὸς οὐκ ἦν σύκων.&nbsp;&nbsp;</span>
<span class="ver"><b>14</b></span> <span class="text">καὶ ἀποκριθεὶς εἶπεν αὐτῇ·&nbsp;&nbsp; μηκέτι εἰς τὸν αἰῶνα ἐκ σοῦ μηδεὶς καρπὸν φάγοι.&nbsp;&nbsp; καὶ ἤκουον οἱ μαθηταὶ αὐτοῦ.&nbsp;&nbsp;</span>
<span class="ver"><b>15</b></span> <span class="text">Καὶ ἔρχονται εἰς Ἱεροσόλυμα.&nbsp;&nbsp; Καὶ εἰσελθὼν εἰς τὸ ἱερὸν ἤρξατο ἐκβάλλειν τοὺς πωλοῦντας καὶ τοὺς ἀγοράζοντας ἐν τῷ ἱερῷ, καὶ τὰς τραπέζας τῶν κολλυβιστῶν καὶ τὰς καθέδρας τῶν πωλούντων τὰς περιστερὰς κατέστρεψεν,</span>
<span class="ver"><b>16</b></span> <span class="text">καὶ οὐκ ἤφιεν ἵνα τις διενέγκῃ σκεῦος διὰ τοῦ ἱεροῦ.&nbsp;&nbsp;</span>
<span class="ver"><b>17</b></span> <span class="text">καὶ ἐδίδασκεν καὶ ἔλεγεν αὐτοῖς·&nbsp;&nbsp; οὐ γέγραπται ὅτι ὁ οἶκός μου οἶκος προσευχῆς κληθήσεται πᾶσιν τοῖς ἔθνεσιν;&nbsp;&nbsp; ὑμεῖς δὲ πεποιήκατε αὐτὸν σπήλαιον λῃστῶν.&nbsp;&nbsp;</span>
<span class="ver"><b>18</b></span> <span class="text">Καὶ ἤκουσαν οἱ ἀρχιερεῖς καὶ οἱ γραμματεῖς καὶ ἐζήτουν πῶς αὐτὸν ἀπολέσωσιν·&nbsp;&nbsp; ἐφοβοῦντο γὰρ αὐτόν, πᾶς γὰρ ὁ ὄχλος ἐξεπλήσσετο ἐπὶ τῇ διδαχῇ αὐτοῦ.&nbsp;&nbsp;</span>
<span class="ver"><b>19</b></span> <span class="text">Καὶ ὅταν ὀψὲ ἐγένετο, ἐξεπορεύοντο ἔξω τῆς πόλεως.&nbsp;&nbsp;</span>
<span class="ver"><b>20</b></span> <span class="text">Καὶ παραπορευόμενοι πρωῒ εἶδον τὴν συκῆν ἐξηραμμένην ἐκ ῥιζῶν.&nbsp;&nbsp;</span>
<span class="ver"><b>21</b></span> <span class="text">καὶ ἀναμνησθεὶς ὁ Πέτρος λέγει αὐτῷ·&nbsp;&nbsp; ῥαββεί, ἴδε ἡ συκῆ ἣν κατηράσω ἐξήρανται.&nbsp;&nbsp;</span>
<span class="ver"><b>22</b></span> <span class="text">καὶ ἀποκριθεὶς ὁ Ἰησοῦς λέγει αὐτοῖς·&nbsp;&nbsp; ἔχετε πίστιν θεοῦ.&nbsp;&nbsp;</span>
<span class="ver"><b>23</b></span> <span class="text">ἀμὴν λέγω ὑμῖν ὅτι ὃς ἂν εἴπῃ τῷ ὄρει τούτῳ·&nbsp;&nbsp; ἄρθητι καὶ βλήθητι εἰς τὴν θάλασσαν, καὶ μὴ διακριθῇ ἐν τῇ καρδίᾳ αὐτοῦ ἀλλὰ πιστεύῃ ὅτι ὃ λαλεῖ γίνεται, ἔσται αὐτῷ.&nbsp;&nbsp;</span>
<span class="ver"><b>24</b></span> <span class="text">διὰ τοῦτο λέγω ὑμῖν, πάντα ὅσα προσεύχεσθε καὶ αἰτεῖσθε, πιστεύετε ὅτι ἐλάβετε, καὶ ἔσται ὑμῖν.&nbsp;&nbsp;</span>
<span class="ver"><b>25</b></span> <span class="text">Καὶ ὅταν στήκετε προσευχόμενοι, ἀφίετε εἴ τι ἔχετε κατά τινος, ἵνα καὶ ὁ πατὴρ ὑμῶν ὁ ἐν τοῖς οὐρανοῖς ἀφῇ ὑμῖν τὰ παραπτώματα ὑμῶν.&nbsp;&nbsp;</span>
<span class="ver"><b>26</b></span> <span class="text"></span>
<span class="ver"><b>27</b></span> <span class="text">Καὶ ἔρχονται πάλιν εἰς Ἱεροσόλυμα.&nbsp;&nbsp; καὶ ἐν τῷ ἱερῷ περιπατοῦντος αὐτοῦ ἔρχονται πρὸς αὐτὸν οἱ ἀρχιερεῖς καὶ οἱ γραμματεῖς καὶ οἱ πρεσβύτεροι</span>
<span class="ver"><b>28</b></span> <span class="text">καὶ ἔλεγον αὐτῷ·&nbsp;&nbsp; ἐν ποίᾳ ἐξουσίᾳ ταῦτα ποιεῖς;&nbsp;&nbsp; ἢ τίς σοι ἔδωκεν τὴν ἐξουσίαν ταύτην ἵνα ταῦτα ποιῇς;&nbsp;&nbsp;</span>
<span class="ver"><b>29</b></span> <span class="text">Ὁ δὲ Ἰησοῦς εἶπεν αὐτοῖς·&nbsp;&nbsp; ἐπερωτήσω ὑμᾶς κἀγὼ ἕνα λόγον, καὶ ἀποκρίθητέ μοι καὶ ἐρῶ ὑμῖν ἐν ποίᾳ ἐξουσίᾳ ταῦτα ποιῶ·&nbsp;&nbsp;</span>
<span class="ver"><b>30</b></span> <span class="text">τὸ βάπτισμα τὸ Ἰωάννου ἐξ οὐρανοῦ ἦν ἢ ἐξ ἀνθρώπων;&nbsp;&nbsp; ἀποκρίθητέ μοι.&nbsp;&nbsp;</span>
<span class="ver"><b>31</b></span> <span class="text">Καὶ διελογίζοντο πρὸς ἑαυτοὺς λέγοντες·&nbsp;&nbsp; ἐὰν εἴπωμεν·&nbsp;&nbsp; ἐξ οὐρανοῦ, ἐρεῖ·&nbsp;&nbsp; διὰ τί οὖν οὐκ ἐπιστεύσατε αὐτῷ;&nbsp;&nbsp;</span>
<span class="ver"><b>32</b></span> <span class="text">ἀλλὰ εἴπωμεν·&nbsp;&nbsp; ἐξ ἀνθρώπων;&nbsp;&nbsp; – ἐφοβοῦντο τὸν ὄχλον·&nbsp;&nbsp; ἅπαντες γὰρ εἶχον τὸν Ἰωάννην ὄντως ὅτι προφήτης ἦν.&nbsp;&nbsp;</span>
<span class="ver"><b>33</b></span> <span class="text">Καὶ ἀποκριθέντες τῷ Ἰησοῦ λέγουσιν·&nbsp;&nbsp; οὐκ οἴδαμεν.&nbsp;&nbsp; καὶ ὁ Ἰησοῦς λέγει αὐτοῖς·&nbsp;&nbsp; οὐδὲ ἐγὼ λέγω ὑμῖν ἐν ποίᾳ ἐξουσίᾳ ταῦτα ποιῶ.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;12</div>
<span class="ver"><b>1</b></span> <span class="text">Καὶ ἤρξατο αὐτοῖς ἐν παραβολαῖς λαλεῖν·&nbsp;&nbsp; ἀμπελῶνα ἄνθρωπος ἐφύτευσεν καὶ περιέθηκεν φραγμὸν καὶ ὤρυξεν ὑπολήνιον καὶ ᾠκοδόμησεν πύργον καὶ ἐξέδετο αὐτὸν γεωργοῖς καὶ ἀπεδήμησεν.&nbsp;&nbsp;</span>
<span class="ver"><b>2</b></span> <span class="text">καὶ ἀπέστειλεν πρὸς τοὺς γεωργοὺς τῷ καιρῷ δοῦλον ἵνα παρὰ τῶν γεωργῶν λάβῃ ἀπὸ τῶν καρπῶν τοῦ ἀμπελῶνος·&nbsp;&nbsp;</span>
<span class="ver"><b>3</b></span> <span class="text">καὶ λαβόντες αὐτὸν ἔδειραν καὶ ἀπέστειλαν κενόν.&nbsp;&nbsp;</span>
<span class="ver"><b>4</b></span> <span class="text">καὶ πάλιν ἀπέστειλεν πρὸς αὐτοὺς ἄλλον δοῦλον·&nbsp;&nbsp; κἀκεῖνον ἐκεφαλίωσαν καὶ ἠτίμασαν.&nbsp;&nbsp;</span>
<span class="ver"><b>5</b></span> <span class="text">καὶ ἄλλον ἀπέστειλεν·&nbsp;&nbsp; κἀκεῖνον ἀπέκτειναν, καὶ πολλοὺς ἄλλους, οὓς μὲν δέροντες, οὓς δὲ ἀποκτέννοντες.&nbsp;&nbsp;</span>
<span class="ver"><b>6</b></span> <span class="text">ἔτι ἕνα εἶχεν υἱὸν ἀγαπητόν·&nbsp;&nbsp; ἀπέστειλεν αὐτὸν ἔσχατον πρὸς αὐτοὺς λέγων ὅτι ἐντραπήσονται τὸν υἱόν μου.&nbsp;&nbsp;</span>
<span class="ver"><b>7</b></span> <span class="text">ἐκεῖνοι δὲ οἱ γεωργοὶ πρὸς ἑαυτοὺς εἶπαν ὅτι οὗτός ἐστιν ὁ κληρονόμος·&nbsp;&nbsp; δεῦτε ἀποκτείνωμεν αὐτόν, καὶ ἡμῶν ἔσται ἡ κληρονομία.&nbsp;&nbsp;</span>
<span class="ver"><b>8</b></span> <span class="text">καὶ λαβόντες ἀπέκτειναν αὐτὸν καὶ ἐξέβαλον αὐτὸν ἔξω τοῦ ἀμπελῶνος.&nbsp;&nbsp;</span>
<span class="ver"><b>9</b></span> <span class="text">τί οὖν ποιήσει ὁ κύριος τοῦ ἀμπελῶνος;&nbsp;&nbsp; ἐλεύσεται καὶ ἀπολέσει τοὺς γεωργοὺς καὶ δώσει τὸν ἀμπελῶνα ἄλλοις.&nbsp;&nbsp;</span>
<span class="ver"><b>10</b></span> <span class="text">Οὐδὲ τὴν γραφὴν ταύτην ἀνέγνωτε·&nbsp;&nbsp; λίθον ὃν ἀπεδοκίμασαν οἱ οἰκοδομοῦντες, οὗτος ἐγενήθη εἰς κεφαλὴν γωνίας·&nbsp;&nbsp;</span>
<span class="ver"><b>11</b></span> <span class="text">παρὰ κυρίου ἐγένετο αὕτη καὶ ἔστιν θαυμαστὴ ἐν ὀφθαλμοῖς ἡμῶν;&nbsp;&nbsp;</span>
<span class="ver"><b>12</b></span> <span class="text">Καὶ ἐζήτουν αὐτὸν κρατῆσαι, καὶ ἐφοβήθησαν τὸν ὄχλον, ἔγνωσαν γὰρ ὅτι πρὸς αὐτοὺς τὴν παραβολὴν εἶπεν.&nbsp;&nbsp; καὶ ἀφέντες αὐτὸν ἀπῆλθον.&nbsp;&nbsp;</span>
<span class="ver"><b>13</b></span> <span class="text">Καὶ ἀποστέλλουσιν πρὸς αὐτόν τινας τῶν Φαρισαίων καὶ τῶν Ἡρῳδιανῶν ἵνα αὐτὸν ἀγρεύσωσιν λόγῳ.&nbsp;&nbsp;</span>
<span class="ver"><b>14</b></span> <span class="text">καὶ ἐλθόντες λέγουσιν αὐτῷ·&nbsp;&nbsp; διδάσκαλε, οἴδαμεν ὅτι ἀληθὴς εἶ καὶ οὐ μέλει σοι περὶ οὐδενός·&nbsp;&nbsp; οὐ γὰρ βλέπεις εἰς πρόσωπον ἀνθρώπων, ἀλλ᾽ ἐπ᾽ ἀληθείας τὴν ὁδὸν τοῦ θεοῦ διδάσκεις·&nbsp;&nbsp; ἔξεστιν δοῦναι κῆνσον Καίσαρι ἢ οὔ;&nbsp;&nbsp; δῶμεν ἢ μὴ δῶμεν;&nbsp;&nbsp;</span>
<span class="ver"><b>15</b></span> <span class="text">Ὁ δὲ εἰδὼς αὐτῶν τὴν ὑπόκρισιν εἶπεν αὐτοῖς·&nbsp;&nbsp; τί με πειράζετε;&nbsp;&nbsp; φέρετέ μοι δηνάριον ἵνα ἴδω.&nbsp;&nbsp;</span>
<span class="ver"><b>16</b></span> <span class="text">οἱ δὲ ἤνεγκαν.&nbsp;&nbsp; καὶ λέγει αὐτοῖς·&nbsp;&nbsp; τίνος ἡ εἰκὼν αὕτη καὶ ἡ ἐπιγραφή;&nbsp;&nbsp; οἱ δὲ εἶπαν αὐτῷ·&nbsp;&nbsp; Καίσαρος.&nbsp;&nbsp;</span>
<span class="ver"><b>17</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; τὰ Καίσαρος ἀπόδοτε Καίσαρι καὶ τὰ τοῦ θεοῦ τῷ θεῷ.&nbsp;&nbsp; καὶ ἐξεθαύμαζον ἐπ᾽ αὐτῷ.&nbsp;&nbsp;</span>
<span class="ver"><b>18</b></span> <span class="text">Καὶ ἔρχονται Σαδδουκαῖοι πρὸς αὐτόν, οἵτινες λέγουσιν ἀνάστασιν μὴ εἶναι, καὶ ἐπηρώτων αὐτὸν λέγοντες·&nbsp;&nbsp;</span>
<span class="ver"><b>19</b></span> <span class="text">διδάσκαλε, Μωϋσῆς ἔγραψεν ἡμῖν ὅτι ἐάν τινος ἀδελφὸς ἀποθάνῃ καὶ καταλίπῃ γυναῖκα καὶ μὴ ἀφῇ τέκνον, ἵνα λάβῃ ὁ ἀδελφὸς αὐτοῦ τὴν γυναῖκα καὶ ἐξαναστήσῃ σπέρμα τῷ ἀδελφῷ αὐτοῦ.&nbsp;&nbsp;</span>
<span class="ver"><b>20</b></span> <span class="text">ἑπτὰ ἀδελφοὶ ἦσαν·&nbsp;&nbsp; καὶ ὁ πρῶτος ἔλαβεν γυναῖκα καὶ ἀποθνῄσκων οὐκ ἀφῆκεν σπέρμα·&nbsp;&nbsp;</span>
<span class="ver"><b>21</b></span> <span class="text">καὶ ὁ δεύτερος ἔλαβεν αὐτὴν καὶ ἀπέθανεν μὴ καταλιπὼν σπέρμα·&nbsp;&nbsp; καὶ ὁ τρίτος ὡσαύτως·&nbsp;&nbsp;</span>
<span class="ver"><b>22</b></span> <span class="text">καὶ οἱ ἑπτὰ οὐκ ἀφῆκαν σπέρμα.&nbsp;&nbsp; ἔσχατον πάντων καὶ ἡ γυνὴ ἀπέθανεν.&nbsp;&nbsp;</span>
<span class="ver"><b>23</b></span> <span class="text">ἐν τῇ ἀναστάσει ὅταν ἀναστῶσιν τίνος αὐτῶν ἔσται γυνή;&nbsp;&nbsp; οἱ γὰρ ἑπτὰ ἔσχον αὐτὴν γυναῖκα.&nbsp;&nbsp;</span>
<span class="ver"><b>24</b></span> <span class="text">Ἔφη αὐτοῖς ὁ Ἰησοῦς·&nbsp;&nbsp; οὐ διὰ τοῦτο πλανᾶσθε μὴ εἰδότες τὰς γραφὰς μηδὲ τὴν δύναμιν τοῦ θεοῦ;&nbsp;&nbsp;</span>
<span class="ver"><b>25</b></span> <span class="text">ὅταν γὰρ ἐκ νεκρῶν ἀναστῶσιν οὔτε γαμοῦσιν οὔτε γαμίζονται, ἀλλ᾽ εἰσὶν ὡς ἄγγελοι ἐν τοῖς οὐρανοῖς.&nbsp;&nbsp;</span>
<span class="ver"><b>26</b></span> <span class="text">περὶ δὲ τῶν νεκρῶν ὅτι ἐγείρονται οὐκ ἀνέγνωτε ἐν τῇ βίβλῳ Μωϋσέως ἐπὶ τοῦ βάτου πῶς εἶπεν αὐτῷ ὁ θεὸς λέγων·&nbsp;&nbsp; ἐγὼ ὁ θεὸς Ἀβραὰμ καὶ ὁ θεὸς Ἰσαὰκ καὶ ὁ θεὸς Ἰακώβ;&nbsp;&nbsp;</span>
<span class="ver"><b>27</b></span> <span class="text">οὐκ ἔστιν θεὸς νεκρῶν ἀλλὰ ζώντων·&nbsp;&nbsp; πολὺ πλανᾶσθε.&nbsp;&nbsp;</span>
<span class="ver"><b>28</b></span> <span class="text">Καὶ προσελθὼν εἷς τῶν γραμματέων ἀκούσας αὐτῶν συνζητούντων, ἰδὼν ὅτι καλῶς ἀπεκρίθη αὐτοῖς ἐπηρώτησεν αὐτόν·&nbsp;&nbsp; ποία ἐστὶν ἐντολὴ πρώτη πάντων;&nbsp;&nbsp;</span>
<span class="ver"><b>29</b></span> <span class="text">ἀπεκρίθη ὁ Ἰησοῦς ὅτι πρώτη ἐστίν·&nbsp;&nbsp; ἄκουε, Ἰσραήλ, κύριος ὁ θεὸς ἡμῶν κύριος εἷς ἐστιν,</span>
<span class="ver"><b>30</b></span> <span class="text">καὶ ἀγαπήσεις κύριον τὸν θεόν σου ἐξ ὅλης τῆς καρδίας σου καὶ ἐξ ὅλης τῆς ψυχῆς σου καὶ ἐξ ὅλης τῆς διανοίας σου καὶ ἐξ ὅλης τῆς ἰσχύος σου.&nbsp;&nbsp;</span>
<span class="ver"><b>31</b></span> <span class="text">δευτέρα αὕτη·&nbsp;&nbsp; ἀγαπήσεις τὸν πλησίον σου ὡς σεαυτόν.&nbsp;&nbsp; μείζων τούτων ἄλλη ἐντολὴ οὐκ ἔστιν.&nbsp;&nbsp;</span>
<span class="ver"><b>32</b></span> <span class="text">Καὶ εἶπεν αὐτῷ ὁ γραμματεύς·&nbsp;&nbsp; καλῶς, διδάσκαλε, ἐπ᾽ ἀληθείας εἶπας ὅτι εἷς ἐστιν καὶ οὐκ ἔστιν ἄλλος πλὴν αὐτοῦ·&nbsp;&nbsp;</span>
<span class="ver"><b>33</b></span> <span class="text">καὶ τὸ ἀγαπᾶν αὐτὸν ἐξ ὅλης τῆς καρδίας καὶ ἐξ ὅλης τῆς συνέσεως καὶ ἐξ ὅλης τῆς ἰσχύος καὶ τὸ ἀγαπᾶν τὸν πλησίον ὡς ἑαυτὸν περισσότερόν ἐστιν πάντων τῶν ὁλοκαυτωμάτων καὶ θυσιῶν.&nbsp;&nbsp;</span>
<span class="ver"><b>34</b></span> <span class="text">καὶ ὁ Ἰησοῦς ἰδὼν αὐτὸν ὅτι νουνεχῶς ἀπεκρίθη εἶπεν αὐτῷ·&nbsp;&nbsp; οὐ μακρὰν εἶ ἀπὸ τῆς βασιλείας τοῦ θεοῦ.&nbsp;&nbsp; Καὶ οὐδεὶς οὐκέτι ἐτόλμα αὐτὸν ἐπερωτῆσαι.&nbsp;&nbsp;</span>
<span class="ver"><b>35</b></span> <span class="text">Καὶ ἀποκριθεὶς ὁ Ἰησοῦς ἔλεγεν διδάσκων ἐν τῷ ἱερῷ·&nbsp;&nbsp; πῶς λέγουσιν οἱ γραμματεῖς ὅτι ὁ χριστὸς υἱὸς Δαυίδ ἐστιν;&nbsp;&nbsp;</span>
<span class="ver"><b>36</b></span> <span class="text">αὐτὸς Δαυὶδ εἶπεν ἐν τῷ πνεύματι τῷ ἁγίῳ·&nbsp;&nbsp; εἶπεν ὁ κύριος τῷ κυρίῳ μου·&nbsp;&nbsp; κάθου ἐκ δεξιῶν μου, ἕως ἂν θῶ τοὺς ἐχθρούς σου ὑποκάτω τῶν ποδῶν σου.&nbsp;&nbsp;</span>
<span class="ver"><b>37</b></span> <span class="text">αὐτὸς Δαυὶδ λέγει αὐτὸν κύριον, καὶ πόθεν αὐτοῦ ἐστιν υἱός;&nbsp;&nbsp; Καὶ πολὺς ὄχλος ἤκουεν αὐτοῦ ἡδέως.&nbsp;&nbsp;</span>
<span class="ver"><b>38</b></span> <span class="text">Καὶ ἐν τῇ διδαχῇ αὐτοῦ ἔλεγεν·&nbsp;&nbsp; βλέπετε ἀπὸ τῶν γραμματέων τῶν θελόντων ἐν στολαῖς περιπατεῖν καὶ ἀσπασμοὺς ἐν ταῖς ἀγοραῖς</span>
<span class="ver"><b>39</b></span> <span class="text">καὶ πρωτοκαθεδρίας ἐν ταῖς συναγωγαῖς καὶ πρωτοκλισίας ἐν τοῖς δείπνοις,</span>
<span class="ver"><b>40</b></span> <span class="text">οἱ κατεσθίοντες τὰς οἰκίας τῶν χηρῶν καὶ προφάσει μακρὰ προσευχόμενοι·&nbsp;&nbsp; οὗτοι λήμψονται περισσότερον κρίμα.&nbsp;&nbsp;</span>
<span class="ver"><b>41</b></span> <span class="text">Καὶ καθίσας κατέναντι τοῦ γαζοφυλακίου ἐθεώρει πῶς ὁ ὄχλος βάλλει χαλκὸν εἰς τὸ γαζοφυλάκιον.&nbsp;&nbsp; καὶ πολλοὶ πλούσιοι ἔβαλλον πολλά·&nbsp;&nbsp;</span>
<span class="ver"><b>42</b></span> <span class="text">καὶ ἐλθοῦσα μία χήρα πτωχὴ ἔβαλεν λεπτὰ δύο, ὅ ἐστιν κοδράντης.&nbsp;&nbsp;</span>
<span class="ver"><b>43</b></span> <span class="text">καὶ προσκαλεσάμενος τοὺς μαθητὰς αὐτοῦ εἶπεν αὐτοῖς·&nbsp;&nbsp; ἀμὴν λέγω ὑμῖν ὅτι ἡ χήρα αὕτη ἡ πτωχὴ πλεῖον πάντων ἔβαλεν τῶν βαλλόντων εἰς τὸ γαζοφυλάκιον·&nbsp;&nbsp;</span>
<span class="ver"><b>44</b></span> <span class="text">πάντες γὰρ ἐκ τοῦ περισσεύοντος αὐτοῖς ἔβαλον, αὕτη δὲ ἐκ τῆς ὑστερήσεως αὐτῆς πάντα ὅσα εἶχεν ἔβαλεν ὅλον τὸν βίον αὐτῆς.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;13</div>
<span class="ver"><b>1</b></span> <span class="text">Καὶ ἐκπορευομένου αὐτοῦ ἐκ τοῦ ἱεροῦ λέγει αὐτῷ εἷς τῶν μαθητῶν αὐτοῦ·&nbsp;&nbsp; διδάσκαλε, ἴδε ποταποὶ λίθοι καὶ ποταπαὶ οἰκοδομαί.&nbsp;&nbsp;</span>
<span class="ver"><b>2</b></span> <span class="text">καὶ ὁ Ἰησοῦς εἶπεν αὐτῷ·&nbsp;&nbsp; βλέπεις ταύτας τὰς μεγάλας οἰκοδομάς;&nbsp;&nbsp; οὐ μὴ ἀφεθῇ ὧδε λίθος ἐπὶ λίθον ὃς οὐ μὴ καταλυθῇ.&nbsp;&nbsp;</span>
<span class="ver"><b>3</b></span> <span class="text">Καὶ καθημένου αὐτοῦ εἰς τὸ ὄρος τῶν ἐλαιῶν κατέναντι τοῦ ἱεροῦ ἐπηρώτα αὐτὸν κατ᾽ ἰδίαν Πέτρος καὶ Ἰάκωβος καὶ Ἰωάννης καὶ Ἀνδρέας·&nbsp;&nbsp;</span>
<span class="ver"><b>4</b></span> <span class="text">εἰπὸν ἡμῖν, πότε ταῦτα ἔσται καὶ τί τὸ σημεῖον ὅταν μέλλῃ ταῦτα συντελεῖσθαι πάντα;&nbsp;&nbsp;</span>
<span class="ver"><b>5</b></span> <span class="text">Ὁ δὲ Ἰησοῦς ἤρξατο λέγειν αὐτοῖς·&nbsp;&nbsp; βλέπετε μή τις ὑμᾶς πλανήσῃ·&nbsp;&nbsp;</span>
<span class="ver"><b>6</b></span> <span class="text">πολλοὶ ἐλεύσονται ἐπὶ τῷ ὀνόματί μου λέγοντες ὅτι ἐγώ εἰμι, καὶ πολλοὺς πλανήσουσιν.&nbsp;&nbsp;</span>
<span class="ver"><b>7</b></span> <span class="text">ὅταν δὲ ἀκούσητε πολέμους καὶ ἀκοὰς πολέμων, μὴ θροεῖσθε·&nbsp;&nbsp; δεῖ γενέσθαι, ἀλλ᾽ οὔπω τὸ τέλος.&nbsp;&nbsp;</span>
<span class="ver"><b>8</b></span> <span class="text">ἐγερθήσεται γὰρ ἔθνος ἐπ᾽ ἔθνος καὶ βασιλεία ἐπὶ βασιλείαν, ἔσονται σεισμοὶ κατὰ τόπους, ἔσονται λιμοί·&nbsp;&nbsp; ἀρχὴ ὠδίνων ταῦτα.&nbsp;&nbsp;</span>
<span class="ver"><b>9</b></span> <span class="text">Βλέπετε δὲ ὑμεῖς ἑαυτούς·&nbsp;&nbsp; παραδώσουσιν ὑμᾶς εἰς συνέδρια καὶ εἰς συναγωγὰς δαρήσεσθε καὶ ἐπὶ ἡγεμόνων καὶ βασιλέων σταθήσεσθε ἕνεκεν ἐμοῦ εἰς μαρτύριον αὐτοῖς.&nbsp;&nbsp;</span>
<span class="ver"><b>10</b></span> <span class="text">καὶ εἰς πάντα τὰ ἔθνη πρῶτον δεῖ κηρυχθῆναι τὸ εὐαγγέλιον.&nbsp;&nbsp;</span>
<span class="ver"><b>11</b></span> <span class="text">καὶ ὅταν ἄγωσιν ὑμᾶς παραδιδόντες, μὴ προμεριμνᾶτε τί λαλήσητε, ἀλλ᾽ ὃ ἐὰν δοθῇ ὑμῖν ἐν ἐκείνῃ τῇ ὥρᾳ τοῦτο λαλεῖτε·&nbsp;&nbsp; οὐ γάρ ἐστε ὑμεῖς οἱ λαλοῦντες ἀλλὰ τὸ πνεῦμα τὸ ἅγιον.&nbsp;&nbsp;</span>
<span class="ver"><b>12</b></span> <span class="text">Καὶ παραδώσει ἀδελφὸς ἀδελφὸν εἰς θάνατον καὶ πατὴρ τέκνον, καὶ ἐπαναστήσονται τέκνα ἐπὶ γονεῖς καὶ θανατώσουσιν αὐτούς·&nbsp;&nbsp;</span>
<span class="ver"><b>13</b></span> <span class="text">καὶ ἔσεσθε μισούμενοι ὑπὸ πάντων διὰ τὸ ὄνομά μου.&nbsp;&nbsp; ὁ δὲ ὑπομείνας εἰς τέλος οὗτος σωθήσεται.&nbsp;&nbsp;</span>
<span class="ver"><b>14</b></span> <span class="text">Ὅταν δὲ ἴδητε τὸ βδέλυγμα τῆς ἐρημώσεως ἑστηκότα ὅπου οὐ δεῖ, ὁ ἀναγινώσκων νοείτω, τότε οἱ ἐν τῇ Ἰουδαίᾳ φευγέτωσαν εἰς τὰ ὄρη,</span>
<span class="ver"><b>15</b></span> <span class="text">ὁ δὲ ἐπὶ τοῦ δώματος μὴ καταβάτω μηδὲ εἰσελθάτω ἆραί τι ἐκ τῆς οἰκίας αὐτοῦ,</span>
<span class="ver"><b>16</b></span> <span class="text">καὶ ὁ εἰς τὸν ἀγρὸν μὴ ἐπιστρεψάτω εἰς τὰ ὀπίσω ἆραι τὸ ἱμάτιον αὐτοῦ.&nbsp;&nbsp;</span>
<span class="ver"><b>17</b></span> <span class="text">οὐαὶ δὲ ταῖς ἐν γαστρὶ ἐχούσαις καὶ ταῖς θηλαζούσαις ἐν ἐκείναις ταῖς ἡμέραις.&nbsp;&nbsp;</span>
<span class="ver"><b>18</b></span> <span class="text">προσεύχεσθε δὲ ἵνα μὴ γένηται χειμῶνος·&nbsp;&nbsp;</span>
<span class="ver"><b>19</b></span> <span class="text">ἔσονται γὰρ αἱ ἡμέραι ἐκεῖναι θλῖψις οἵα οὐ γέγονεν τοιαύτη ἀπ᾽ ἀρχῆς κτίσεως ἣν ἔκτισεν ὁ θεὸς ἕως τοῦ νῦν καὶ οὐ μὴ γένηται.&nbsp;&nbsp;</span>
<span class="ver"><b>20</b></span> <span class="text">καὶ εἰ μὴ ἐκολόβωσεν κύριος τὰς ἡμέρας, οὐκ ἂν ἐσώθη πᾶσα σάρξ·&nbsp;&nbsp; ἀλλὰ διὰ τοὺς ἐκλεκτοὺς οὓς ἐξελέξατο ἐκολόβωσεν τὰς ἡμέρας.&nbsp;&nbsp;</span>
<span class="ver"><b>21</b></span> <span class="text">Καὶ τότε ἐάν τις ὑμῖν εἴπῃ·&nbsp;&nbsp; ἴδε ὧδε ὁ χριστός, ἴδε ἐκεῖ, μὴ πιστεύετε·&nbsp;&nbsp;</span>
<span class="ver"><b>22</b></span> <span class="text">ἐγερθήσονται γὰρ ψευδόχριστοι καὶ ψευδοπροφῆται καὶ δώσουσιν σημεῖα καὶ τέρατα πρὸς τὸ ἀποπλανᾶν, εἰ δυνατόν, τοὺς ἐκλεκτούς.&nbsp;&nbsp;</span>
<span class="ver"><b>23</b></span> <span class="text">ὑμεῖς δὲ βλέπετε·&nbsp;&nbsp; ἰδοὺ, προείρηκα ὑμῖν πάντα.&nbsp;&nbsp;</span>
<span class="ver"><b>24</b></span> <span class="text">Ἀλλὰ ἐν ἐκείναις ταῖς ἡμέραις μετὰ τὴν θλῖψιν ἐκείνην ὁ ἥλιος σκοτισθήσεται, καὶ ἡ σελήνη οὐ δώσει τὸ φέγγος αὐτῆς,</span>
<span class="ver"><b>25</b></span> <span class="text">καὶ οἱ ἀστέρες ἔσονται ἐκ τοῦ οὐρανοῦ πίπτοντες, καὶ αἱ δυνάμεις αἱ ἐν τοῖς οὐρανοῖς σαλευθήσονται.&nbsp;&nbsp;</span>
<span class="ver"><b>26</b></span> <span class="text">καὶ τότε ὄψονται τὸν υἱὸν τοῦ ἀνθρώπου ἐρχόμενον ἐν νεφέλαις μετὰ δυνάμεως πολλῆς καὶ δόξης.&nbsp;&nbsp;</span>
<span class="ver"><b>27</b></span> <span class="text">καὶ τότε ἀποστελεῖ τοὺς ἀγγέλους καὶ ἐπισυνάξει τοὺς ἐκλεκτοὺς αὐτοῦ ἐκ τῶν τεσσάρων ἀνέμων ἀπ᾽ ἄκρου γῆς ἕως ἄκρου οὐρανοῦ.&nbsp;&nbsp;</span>
<span class="ver"><b>28</b></span> <span class="text">Ἀπὸ δὲ τῆς συκῆς μάθετε τὴν παραβολήν·&nbsp;&nbsp; ὅταν ἤδη ὁ κλάδος αὐτῆς ἁπαλὸς γένηται καὶ ἐκφύῃ τὰ φύλλα, γινώσκετε ὅτι ἐγγὺς τὸ θέρος ἐστίν·&nbsp;&nbsp;</span>
<span class="ver"><b>29</b></span> <span class="text">οὕτως καὶ ὑμεῖς, ὅταν ἴδητε ταῦτα γινόμενα, γινώσκετε ὅτι ἐγγύς ἐστιν ἐπὶ θύραις.&nbsp;&nbsp;</span>
<span class="ver"><b>30</b></span> <span class="text">Ἀμὴν λέγω ὑμῖν ὅτι οὐ μὴ παρέλθῃ ἡ γενεὰ αὕτη μέχρις οὗ ταῦτα πάντα γένηται.&nbsp;&nbsp;</span>
<span class="ver"><b>31</b></span> <span class="text">ὁ οὐρανὸς καὶ ἡ γῆ παρελεύσονται, οἱ δὲ λόγοι μου οὐ μὴ παρελεύσονται.&nbsp;&nbsp;</span>
<span class="ver"><b>32</b></span> <span class="text">Περὶ δὲ τῆς ἡμέρας ἐκείνης ἢ τῆς ὥρας οὐδεὶς οἶδεν, οὐδὲ οἱ ἄγγελοι ἐν οὐρανῷ οὐδὲ ὁ υἱός, εἰ μὴ ὁ πατήρ.&nbsp;&nbsp;</span>
<span class="ver"><b>33</b></span> <span class="text">Βλέπετε, ἀγρυπνεῖτε·&nbsp;&nbsp; καὶ προσεύχεσθε, οὐκ οἴδατε γὰρ πότε ὁ καιρός ἐστιν.&nbsp;&nbsp;</span>
<span class="ver"><b>34</b></span> <span class="text">Ὡς ἄνθρωπος ἀπόδημος ἀφεὶς τὴν οἰκίαν αὐτοῦ καὶ δοὺς τοῖς δούλοις αὐτοῦ τὴν ἐξουσίαν ἑκάστῳ τὸ ἔργον αὐτοῦ καὶ τῷ θυρωρῷ ἐνετείλατο ἵνα γρηγορῇ.&nbsp;&nbsp;</span>
<span class="ver"><b>35</b></span> <span class="text">γρηγορεῖτε οὖν·&nbsp;&nbsp; οὐκ οἴδατε γὰρ πότε ὁ κύριος τῆς οἰκίας ἔρχεται, ἢ ὀψὲ ἢ μεσονύκτιον ἢ ἀλεκτοροφωνίας ἢ πρωΐ,</span>
<span class="ver"><b>36</b></span> <span class="text">μὴ ἐλθὼν ἐξαίφνης εὕρῃ ὑμᾶς καθεύδοντας.&nbsp;&nbsp;</span>
<span class="ver"><b>37</b></span> <span class="text">ὃ δὲ ὑμῖν λέγω πᾶσιν λέγω, γρηγορεῖτε.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;14</div>
<span class="ver"><b>1</b></span> <span class="text">Ἦν δὲ τὸ πάσχα καὶ τὰ ἄζυμα μετὰ δύο ἡμέρας.&nbsp;&nbsp; καὶ ἐζήτουν οἱ ἀρχιερεῖς καὶ οἱ γραμματεῖς πῶς αὐτὸν ἐν δόλῳ κρατήσαντες ἀποκτείνωσιν·&nbsp;&nbsp;</span>
<span class="ver"><b>2</b></span> <span class="text">ἔλεγον γάρ·&nbsp;&nbsp; μὴ ἐν τῇ ἑορτῇ, μήποτε ἔσται θόρυβος τοῦ λαοῦ.&nbsp;&nbsp;</span>
<span class="ver"><b>3</b></span> <span class="text">Καὶ ὄντος αὐτοῦ ἐν Βηθανίᾳ ἐν τῇ οἰκίᾳ Σίμωνος τοῦ λεπροῦ, κατακειμένου αὐτοῦ ἦλθεν γυνὴ ἔχουσα ἀλάβαστρον μύρου νάρδου πιστικῆς πολυτελοῦς, συντρίψασα τὴν ἀλάβαστρον κατέχεεν αὐτοῦ τῆς κεφαλῆς.&nbsp;&nbsp;</span>
<span class="ver"><b>4</b></span> <span class="text">ἦσαν δέ τινες ἀγανακτοῦντες πρὸς ἑαυτούς·&nbsp;&nbsp; εἰς τί ἡ ἀπώλεια αὕτη τοῦ μύρου γέγονεν;&nbsp;&nbsp;</span>
<span class="ver"><b>5</b></span> <span class="text">ἠδύνατο γὰρ τοῦτο τὸ μύρον πραθῆναι ἐπάνω δηναρίων τριακοσίων καὶ δοθῆναι τοῖς πτωχοῖς·&nbsp;&nbsp; καὶ ἐνεβριμῶντο αὐτῇ.&nbsp;&nbsp;</span>
<span class="ver"><b>6</b></span> <span class="text">Ὁ δὲ Ἰησοῦς εἶπεν·&nbsp;&nbsp; ἄφετε αὐτήν·&nbsp;&nbsp; τί αὐτῇ κόπους παρέχετε;&nbsp;&nbsp; καλὸν ἔργον ἠργάσατο ἐν ἐμοί.&nbsp;&nbsp;</span>
<span class="ver"><b>7</b></span> <span class="text">πάντοτε γὰρ τοὺς πτωχοὺς ἔχετε μεθ᾽ ἑαυτῶν καὶ ὅταν θέλητε δύνασθε αὐτοῖς εὖ ποιῆσαι, ἐμὲ δὲ οὐ πάντοτε ἔχετε.&nbsp;&nbsp;</span>
<span class="ver"><b>8</b></span> <span class="text">ὃ ἔσχεν ἐποίησεν·&nbsp;&nbsp; προέλαβεν μυρίσαι τὸ σῶμά μου εἰς τὸν ἐνταφιασμόν.&nbsp;&nbsp;</span>
<span class="ver"><b>9</b></span> <span class="text">ἀμὴν δὲ λέγω ὑμῖν, ὅπου ἐὰν κηρυχθῇ τὸ εὐαγγέλιον εἰς ὅλον τὸν κόσμον, καὶ ὃ ἐποίησεν αὕτη λαληθήσεται εἰς μνημόσυνον αὐτῆς.&nbsp;&nbsp;</span>
<span class="ver"><b>10</b></span> <span class="text">Καὶ Ἰούδας Ἰσκαριὼθ ὁ εἷς τῶν δώδεκα ἀπῆλθεν πρὸς τοὺς ἀρχιερεῖς ἵνα αὐτὸν παραδοῖ αὐτοῖς.&nbsp;&nbsp;</span>
<span class="ver"><b>11</b></span> <span class="text">οἱ δὲ ἀκούσαντες ἐχάρησαν καὶ ἐπηγγείλαντο αὐτῷ ἀργύριον δοῦναι.&nbsp;&nbsp; καὶ ἐζήτει πῶς αὐτὸν εὐκαίρως παραδοῖ.&nbsp;&nbsp;</span>
<span class="ver"><b>12</b></span> <span class="text">Καὶ τῇ πρώτῃ ἡμέρᾳ τῶν ἀζύμων, ὅτε τὸ πάσχα ἔθυον, λέγουσιν αὐτῷ οἱ μαθηταὶ αὐτοῦ·&nbsp;&nbsp; ποῦ θέλεις ἀπελθόντες ἑτοιμάσωμεν ἵνα φάγῃς τὸ πάσχα;&nbsp;&nbsp;</span>
<span class="ver"><b>13</b></span> <span class="text">καὶ ἀποστέλλει δύο τῶν μαθητῶν αὐτοῦ καὶ λέγει αὐτοῖς·&nbsp;&nbsp; ὑπάγετε εἰς τὴν πόλιν, καὶ ἀπαντήσει ὑμῖν ἄνθρωπος κεράμιον ὕδατος βαστάζων·&nbsp;&nbsp; ἀκολουθήσατε αὐτῷ</span>
<span class="ver"><b>14</b></span> <span class="text">καὶ ὅπου ἐὰν εἰσέλθῃ εἴπατε τῷ οἰκοδεσπότῃ ὅτι ὁ διδάσκαλος λέγει·&nbsp;&nbsp; ποῦ ἐστιν τὸ κατάλυμά μου ὅπου τὸ πάσχα μετὰ τῶν μαθητῶν μου φάγω;&nbsp;&nbsp;</span>
<span class="ver"><b>15</b></span> <span class="text">καὶ αὐτὸς ὑμῖν δείξει ἀνάγαιον μέγα ἐστρωμένον ἕτοιμον·&nbsp;&nbsp; καὶ ἐκεῖ ἑτοιμάσατε ἡμῖν.&nbsp;&nbsp;</span>
<span class="ver"><b>16</b></span> <span class="text">καὶ ἐξῆλθον οἱ μαθηταὶ καὶ ἦλθον εἰς τὴν πόλιν καὶ εὗρον καθὼς εἶπεν αὐτοῖς καὶ ἡτοίμασαν τὸ πάσχα.&nbsp;&nbsp;</span>
<span class="ver"><b>17</b></span> <span class="text">Καὶ ὀψίας γενομένης ἔρχεται μετὰ τῶν δώδεκα.&nbsp;&nbsp;</span>
<span class="ver"><b>18</b></span> <span class="text">καὶ ἀνακειμένων αὐτῶν καὶ ἐσθιόντων ὁ Ἰησοῦς εἶπεν·&nbsp;&nbsp; ἀμὴν λέγω ὑμῖν ὅτι εἷς ἐξ ὑμῶν παραδώσει με ὁ ἐσθίων μετ᾽ ἐμοῦ.&nbsp;&nbsp;</span>
<span class="ver"><b>19</b></span> <span class="text">ἤρξαντο λυπεῖσθαι καὶ λέγειν αὐτῷ εἷς κατὰ εἷς·&nbsp;&nbsp; μήτι ἐγώ;&nbsp;&nbsp;</span>
<span class="ver"><b>20</b></span> <span class="text">ὁ δὲ εἶπεν αὐτοῖς·&nbsp;&nbsp; εἷς τῶν δώδεκα, ὁ ἐμβαπτόμενος μετ᾽ ἐμοῦ εἰς τὸ τρύβλιον.&nbsp;&nbsp;</span>
<span class="ver"><b>21</b></span> <span class="text">ὅτι ὁ μὲν υἱὸς τοῦ ἀνθρώπου ὑπάγει καθὼς γέγραπται περὶ αὐτοῦ, οὐαὶ δὲ τῷ ἀνθρώπῳ ἐκείνῳ δι᾽ οὗ ὁ υἱὸς τοῦ ἀνθρώπου παραδίδοται·&nbsp;&nbsp; καλὸν ἦν αὐτῷ εἰ οὐκ ἐγεννήθη ὁ ἄνθρωπος ἐκεῖνος.&nbsp;&nbsp;</span>
<span class="ver"><b>22</b></span> <span class="text">Καὶ ἐσθιόντων αὐτῶν λαβὼν ἄρτον εὐλογήσας ἔκλασεν καὶ ἔδωκεν αὐτοῖς καὶ εἶπεν·&nbsp;&nbsp; λάβετε, τοῦτό ἐστιν τὸ σῶμά μου.&nbsp;&nbsp;</span>
<span class="ver"><b>23</b></span> <span class="text">καὶ λαβὼν ποτήριον εὐχαριστήσας ἔδωκεν αὐτοῖς, καὶ ἔπιον ἐξ αὐτοῦ πάντες.&nbsp;&nbsp;</span>
<span class="ver"><b>24</b></span> <span class="text">καὶ εἶπεν αὐτοῖς·&nbsp;&nbsp; τοῦτό ἐστιν τὸ αἷμά μου τῆς διαθήκης τὸ ἐκχυννόμενον ὑπὲρ πολλῶν.&nbsp;&nbsp;</span>
<span class="ver"><b>25</b></span> <span class="text">ἀμὴν λέγω ὑμῖν ὅτι οὐκέτι οὐ μὴ πίω ἐκ τοῦ γενήματος τῆς ἀμπέλου ἕως τῆς ἡμέρας ἐκείνης ὅταν αὐτὸ πίνω καινὸν ἐν τῇ βασιλείᾳ τοῦ θεοῦ.&nbsp;&nbsp;</span>
<span class="ver"><b>26</b></span> <span class="text">Καὶ ὑμνήσαντες ἐξῆλθον εἰς τὸ ὄρος τῶν ἐλαιῶν.&nbsp;&nbsp;</span>
<span class="ver"><b>27</b></span> <span class="text">καὶ λέγει αὐτοῖς ὁ Ἰησοῦς ὅτι πάντες σκανδαλισθήσεσθε, ὅτι γέγραπται·&nbsp;&nbsp; πατάξω τὸν ποιμένα, καὶ τὰ πρόβατα διασκορπισθήσονται.&nbsp;&nbsp;</span>
<span class="ver"><b>28</b></span> <span class="text">ἀλλὰ μετὰ τὸ ἐγερθῆναί με προάξω ὑμᾶς εἰς τὴν Γαλιλαίαν.&nbsp;&nbsp;</span>
<span class="ver"><b>29</b></span> <span class="text">ὁ δὲ Πέτρος ἔφη αὐτῷ·&nbsp;&nbsp; εἰ καὶ πάντες σκανδαλισθήσονται, ἀλλ᾽ οὐκ ἐγώ.&nbsp;&nbsp;</span>
<span class="ver"><b>30</b></span> <span class="text">καὶ λέγει αὐτῷ ὁ Ἰησοῦς·&nbsp;&nbsp; ἀμὴν λέγω σοι ὅτι σὺ σήμερον ταύτῃ τῇ νυκτὶ πρὶν ἢ δὶς ἀλέκτορα φωνῆσαι τρίς με ἀπαρνήσῃ.&nbsp;&nbsp;</span>
<span class="ver"><b>31</b></span> <span class="text">ὁ δὲ ἐκπερισσῶς ἐλάλει·&nbsp;&nbsp; ἐὰν δέῃ με συναποθανεῖν σοι, οὐ μή σε ἀπαρνήσομαι.&nbsp;&nbsp; ὡσαύτως δὲ καὶ πάντες ἔλεγον.&nbsp;&nbsp;</span>
<span class="ver"><b>32</b></span> <span class="text">Καὶ ἔρχονται εἰς χωρίον οὗ τὸ ὄνομα Γεθσημανεί καὶ λέγει τοῖς μαθηταῖς αὐτοῦ·&nbsp;&nbsp; καθίσατε ὧδε ἕως προσεύξωμαι.&nbsp;&nbsp;</span>
<span class="ver"><b>33</b></span> <span class="text">καὶ παραλαμβάνει τὸν Πέτρον καὶ τὸν Ἰάκωβον καὶ τὸν Ἰωάννην μετ᾽ αὐτοῦ καὶ ἤρξατο ἐκθαμβεῖσθαι καὶ ἀδημονεῖν</span>
<span class="ver"><b>34</b></span> <span class="text">καὶ λέγει αὐτοῖς·&nbsp;&nbsp; περίλυπός ἐστιν ἡ ψυχή μου ἕως θανάτου·&nbsp;&nbsp; μείνατε ὧδε καὶ γρηγορεῖτε.&nbsp;&nbsp;</span>
<span class="ver"><b>35</b></span> <span class="text">καὶ προελθὼν μικρὸν ἔπιπτεν ἐπὶ τῆς γῆς καὶ προσηύχετο ἵνα εἰ δυνατόν ἐστιν παρέλθῃ ἀπ᾽ αὐτοῦ ἡ ὥρα,</span>
<span class="ver"><b>36</b></span> <span class="text">καὶ ἔλεγεν·&nbsp;&nbsp; αββα ὁ πατήρ, πάντα δυνατά σοι·&nbsp;&nbsp; παρένεγκε τὸ ποτήριον τοῦτο ἀπ᾽ ἐμοῦ·&nbsp;&nbsp; ἀλλ᾽ οὐ τί ἐγὼ θέλω ἀλλὰ τί σύ.&nbsp;&nbsp;</span>
<span class="ver"><b>37</b></span> <span class="text">καὶ ἔρχεται καὶ εὑρίσκει αὐτοὺς καθεύδοντας, καὶ λέγει τῷ Πέτρῳ·&nbsp;&nbsp; Σίμων, καθεύδεις;&nbsp;&nbsp; οὐκ ἴσχυσας μίαν ὥραν γρηγορῆσαι;&nbsp;&nbsp;</span>
<span class="ver"><b>38</b></span> <span class="text">γρηγορεῖτε καὶ προσεύχεσθε, ἵνα μὴ ἔλθητε εἰς πειρασμόν·&nbsp;&nbsp; τὸ μὲν πνεῦμα πρόθυμον ἡ δὲ σὰρξ ἀσθενής.&nbsp;&nbsp;</span>
<span class="ver"><b>39</b></span> <span class="text">Καὶ πάλιν ἀπελθὼν προσηύξατο τὸν αὐτὸν λόγον εἰπών.&nbsp;&nbsp;</span>
<span class="ver"><b>40</b></span> <span class="text">καὶ πάλιν ἐλθὼν εὗρεν αὐτοὺς καθεύδοντας, ἦσαν γὰρ αὐτῶν οἱ ὀφθαλμοὶ καταβαρυνόμενοι, καὶ οὐκ ᾔδεισαν τί ἀποκριθῶσιν αὐτῷ.&nbsp;&nbsp;</span>
<span class="ver"><b>41</b></span> <span class="text">Καὶ ἔρχεται τὸ τρίτον καὶ λέγει αὐτοῖς·&nbsp;&nbsp; καθεύδετε τὸ λοιπὸν καὶ ἀναπαύεσθε·&nbsp;&nbsp; ἀπέχει·&nbsp;&nbsp; ἦλθεν ἡ ὥρα, ἰδοὺ παραδίδοται ὁ υἱὸς τοῦ ἀνθρώπου εἰς τὰς χεῖρας τῶν ἁμαρτωλῶν.&nbsp;&nbsp;</span>
<span class="ver"><b>42</b></span> <span class="text">ἐγείρεσθε ἄγωμεν·&nbsp;&nbsp; ἰδοὺ ὁ παραδιδούς με ἤγγικεν.&nbsp;&nbsp;</span>
<span class="ver"><b>43</b></span> <span class="text">Καὶ εὐθὺς ἔτι αὐτοῦ λαλοῦντος παραγίνεται Ἰούδας εἷς τῶν δώδεκα καὶ μετ᾽ αὐτοῦ ὄχλος μετὰ μαχαιρῶν καὶ ξύλων παρὰ τῶν ἀρχιερέων καὶ τῶν γραμματέων καὶ τῶν πρεσβυτέρων.&nbsp;&nbsp;</span>
<span class="ver"><b>44</b></span> <span class="text">δεδώκει δὲ ὁ παραδιδοὺς αὐτὸν σύσσημον αὐτοῖς λέγων·&nbsp;&nbsp; ὃν ἂν φιλήσω αὐτός ἐστιν, κρατήσατε αὐτὸν καὶ ἀπάγετε ἀσφαλῶς.&nbsp;&nbsp;</span>
<span class="ver"><b>45</b></span> <span class="text">καὶ ἐλθὼν εὐθὺς προσελθὼν αὐτῷ λέγει·&nbsp;&nbsp; ῥαββεί, καὶ κατεφίλησεν αὐτόν·&nbsp;&nbsp;</span>
<span class="ver"><b>46</b></span> <span class="text">οἱ δὲ ἐπέβαλαν τὰς χεῖρας αὐτῷ καὶ ἐκράτησαν αὐτόν.&nbsp;&nbsp;</span>
<span class="ver"><b>47</b></span> <span class="text">εἷς δέ τις τῶν παρεστηκότων σπασάμενος τὴν μάχαιραν ἔπαισεν τὸν δοῦλον τοῦ ἀρχιερέως καὶ ἀφεῖλεν αὐτοῦ τὸ ὠτάριον.&nbsp;&nbsp;</span>
<span class="ver"><b>48</b></span> <span class="text">Καὶ ἀποκριθεὶς ὁ Ἰησοῦς εἶπεν αὐτοῖς·&nbsp;&nbsp; ὡς ἐπὶ λῃστὴν ἐξήλθατε μετὰ μαχαιρῶν καὶ ξύλων συλλαβεῖν με;&nbsp;&nbsp;</span>
<span class="ver"><b>49</b></span> <span class="text">καθ᾽ ἡμέραν ἤμην πρὸς ὑμᾶς ἐν τῷ ἱερῷ διδάσκων καὶ οὐκ ἐκρατήσατέ με·&nbsp;&nbsp; ἀλλ᾽ ἵνα πληρωθῶσιν αἱ γραφαί.&nbsp;&nbsp;</span>
<span class="ver"><b>50</b></span> <span class="text">Καὶ ἀφέντες αὐτὸν ἔφυγον πάντες.&nbsp;&nbsp;</span>
<span class="ver"><b>51</b></span> <span class="text">καὶ νεανίσκος τις συνηκολούθει αὐτῷ περιβεβλημένος σινδόνα ἐπὶ γυμνοῦ, καὶ κρατοῦσιν αὐτόν·&nbsp;&nbsp;</span>
<span class="ver"><b>52</b></span> <span class="text">ὁ δὲ καταλιπὼν τὴν σινδόνα γυμνὸς ἔφυγεν.&nbsp;&nbsp;</span>
<span class="ver"><b>53</b></span> <span class="text">Καὶ ἀπήγαγον τὸν Ἰησοῦν πρὸς τὸν ἀρχιερέα, καὶ συνέρχονται πάντες οἱ ἀρχιερεῖς καὶ οἱ πρεσβύτεροι καὶ οἱ γραμματεῖς.&nbsp;&nbsp;</span>
<span class="ver"><b>54</b></span> <span class="text">καὶ ὁ Πέτρος ἀπὸ μακρόθεν ἠκολούθησεν αὐτῷ ἕως ἔσω εἰς τὴν αὐλὴν τοῦ ἀρχιερέως καὶ ἦν συνκαθήμενος μετὰ τῶν ὑπηρετῶν καὶ θερμαινόμενος πρὸς τὸ φῶς.&nbsp;&nbsp;</span>
<span class="ver"><b>55</b></span> <span class="text">Οἱ δὲ ἀρχιερεῖς καὶ ὅλον τὸ συνέδριον ἐζήτουν κατὰ τοῦ Ἰησοῦ μαρτυρίαν εἰς τὸ θανατῶσαι αὐτόν, καὶ οὐχ ηὕρισκον·&nbsp;&nbsp;</span>
<span class="ver"><b>56</b></span> <span class="text">πολλοὶ γὰρ ἐψευδομαρτύρουν κατ᾽ αὐτοῦ, καὶ ἴσαι αἱ μαρτυρίαι οὐκ ἦσαν.&nbsp;&nbsp;</span>
<span class="ver"><b>57</b></span> <span class="text">καί τινες ἀναστάντες ἐψευδομαρτύρουν κατ᾽ αὐτοῦ λέγοντες</span>
<span class="ver"><b>58</b></span> <span class="text">ὅτι ἡμεῖς ἠκούσαμεν αὐτοῦ λέγοντος ὅτι ἐγὼ καταλύσω τὸν ναὸν τοῦτον τὸν χειροποίητον καὶ διὰ τριῶν ἡμερῶν ἄλλον ἀχειροποίητον οἰκοδομήσω.&nbsp;&nbsp;</span>
<span class="ver"><b>59</b></span> <span class="text">καὶ οὐδὲ οὕτως ἴση ἦν ἡ μαρτυρία αὐτῶν.&nbsp;&nbsp;</span>
<span class="ver"><b>60</b></span> <span class="text">Καὶ ἀναστὰς ὁ ἀρχιερεὺς εἰς μέσον ἐπηρώτησεν τὸν Ἰησοῦν λέγων·&nbsp;&nbsp; οὐκ ἀποκρίνῃ οὐδὲν τί οὗτοί σου καταμαρτυροῦσιν;&nbsp;&nbsp;</span>
<span class="ver"><b>61</b></span> <span class="text">ὁ δὲ ἐσιώπα καὶ οὐκ ἀπεκρίνατο οὐδέν.&nbsp;&nbsp; πάλιν ὁ ἀρχιερεὺς ἐπηρώτα αὐτὸν καὶ λέγει αὐτῷ·&nbsp;&nbsp; σὺ εἶ ὁ χριστὸς ὁ υἱὸς τοῦ εὐλογητοῦ;&nbsp;&nbsp;</span>
<span class="ver"><b>62</b></span> <span class="text">ὁ δὲ Ἰησοῦς εἶπεν·&nbsp;&nbsp; ἐγώ εἰμι, καὶ ὄψεσθε τὸν υἱὸν τοῦ ἀνθρώπου ἐκ δεξιῶν καθήμενον τῆς δυνάμεως καὶ ἐρχόμενον μετὰ τῶν νεφελῶν τοῦ οὐρανοῦ.&nbsp;&nbsp;</span>
<span class="ver"><b>63</b></span> <span class="text">ὁ δὲ ἀρχιερεὺς διαρρήξας τοὺς χιτῶνας αὐτοῦ λέγει·&nbsp;&nbsp; τί ἔτι χρείαν ἔχομεν μαρτύρων;&nbsp;&nbsp;</span>
<span class="ver"><b>64</b></span> <span class="text">ἠκούσατε τῆς βλασφημίας·&nbsp;&nbsp; τί ὑμῖν φαίνεται;&nbsp;&nbsp; οἱ δὲ πάντες κατέκριναν αὐτὸν ἔνοχον εἶναι θανάτου.&nbsp;&nbsp;</span>
<span class="ver"><b>65</b></span> <span class="text">Καὶ ἤρξαντό τινες ἐμπτύειν αὐτῷ καὶ περικαλύπτειν αὐτοῦ τὸ πρόσωπον καὶ κολαφίζειν αὐτὸν καὶ λέγειν αὐτῷ·&nbsp;&nbsp; προφήτευσον, καὶ οἱ ὑπηρέται ῥαπίσμασιν αὐτὸν ἔλαβον.&nbsp;&nbsp;</span>
<span class="ver"><b>66</b></span> <span class="text">Καὶ ὄντος τοῦ Πέτρου κάτω ἐν τῇ αὐλῇ ἔρχεται μία τῶν παιδισκῶν τοῦ ἀρχιερέως</span>
<span class="ver"><b>67</b></span> <span class="text">καὶ ἰδοῦσα τὸν Πέτρον θερμαινόμενον ἐμβλέψασα αὐτῷ λέγει·&nbsp;&nbsp; καὶ σὺ μετὰ τοῦ Ναζαρηνοῦ ἦσθα τοῦ Ἰησοῦ.&nbsp;&nbsp;</span>
<span class="ver"><b>68</b></span> <span class="text">ὁ δὲ ἠρνήσατο λέγων·&nbsp;&nbsp; οὔτε οἶδα οὔτε ἐπίσταμαι σὺ τί λέγεις.&nbsp;&nbsp; καὶ ἐξῆλθεν ἔξω εἰς τὸ προαύλιον.&nbsp;&nbsp;</span>
<span class="ver"><b>69</b></span> <span class="text">καὶ ἡ παιδίσκη ἰδοῦσα αὐτὸν ἤρξατο πάλιν λέγειν τοῖς παρεστῶσιν ὅτι οὗτος ἐξ αὐτῶν ἐστιν.&nbsp;&nbsp;</span>
<span class="ver"><b>70</b></span> <span class="text">ὁ δὲ πάλιν ἠρνεῖτο.&nbsp;&nbsp; Καὶ μετὰ μικρὸν πάλιν οἱ παρεστῶτες ἔλεγον τῷ Πέτρῳ·&nbsp;&nbsp; ἀληθῶς ἐξ αὐτῶν εἶ, καὶ γὰρ Γαλιλαῖος εἶ.&nbsp;&nbsp;</span>
<span class="ver"><b>71</b></span> <span class="text">ὁ δὲ ἤρξατο ἀναθεματίζειν καὶ ὀμνύειν ὅτι οὐκ οἶδα τὸν ἄνθρωπον τοῦτον ὃν λέγετε.&nbsp;&nbsp;</span>
<span class="ver"><b>72</b></span> <span class="text">καὶ εὐθὺς ἐκ δευτέρου ἀλέκτωρ ἐφώνησεν.&nbsp;&nbsp; Καὶ ἀνεμνήσθη ὁ Πέτρος τὸ ῥῆμα ὡς εἶπεν αὐτῷ ὁ Ἰησοῦς ὅτι πρὶν ἀλέκτορα φωνῆσαι δὶς τρίς με ἀπαρνήσῃ·&nbsp;&nbsp; καὶ ἐπιβαλὼν ἔκλαιεν.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;15</div>
<span class="ver"><b>1</b></span> <span class="text">Καὶ εὐθὺς πρωῒ συμβούλιον ποιήσαντες οἱ ἀρχιερεῖς μετὰ τῶν πρεσβυτέρων καὶ γραμματέων καὶ ὅλον τὸ συνέδριον, δήσαντες τὸν Ἰησοῦν ἀπήνεγκαν καὶ παρέδωκαν Πειλάτῳ.&nbsp;&nbsp;</span>
<span class="ver"><b>2</b></span> <span class="text">Καὶ ἐπηρώτησεν αὐτὸν ὁ Πειλᾶτος·&nbsp;&nbsp; σὺ εἶ ὁ βασιλεὺς τῶν Ἰουδαίων;&nbsp;&nbsp; ὁ δὲ ἀποκριθεὶς αὐτῷ λέγει·&nbsp;&nbsp; σὺ λέγεις.&nbsp;&nbsp;</span>
<span class="ver"><b>3</b></span> <span class="text">καὶ κατηγόρουν αὐτοῦ οἱ ἀρχιερεῖς πολλά.&nbsp;&nbsp;</span>
<span class="ver"><b>4</b></span> <span class="text">ὁ δὲ Πειλᾶτος πάλιν ἐπηρώτα αὐτὸν λέγων·&nbsp;&nbsp; οὐκ ἀποκρίνῃ οὐδέν;&nbsp;&nbsp; ἴδε πόσα σου κατηγοροῦσιν.&nbsp;&nbsp;</span>
<span class="ver"><b>5</b></span> <span class="text">ὁ δὲ Ἰησοῦς οὐκέτι οὐδὲν ἀπεκρίθη, ὥστε θαυμάζειν τὸν Πειλᾶτον.&nbsp;&nbsp;</span>
<span class="ver"><b>6</b></span> <span class="text">Κατὰ δὲ ἑορτὴν ἀπέλυεν αὐτοῖς ἕνα δέσμιον ὃν παρῃτοῦντο.&nbsp;&nbsp;</span>
<span class="ver"><b>7</b></span> <span class="text">ἦν δὲ ὁ λεγόμενος Βαραββᾶς μετὰ τῶν στασιαστῶν δεδεμένος οἵτινες ἐν τῇ στάσει φόνον πεποιήκεισαν.&nbsp;&nbsp;</span>
<span class="ver"><b>8</b></span> <span class="text">καὶ ἀναβὰς ὁ ὄχλος ἤρξατο αἰτεῖσθαι καθὼς ἐποίει αὐτοῖς.&nbsp;&nbsp;</span>
<span class="ver"><b>9</b></span> <span class="text">ὁ δὲ Πειλᾶτος ἀπεκρίθη αὐτοῖς λέγων·&nbsp;&nbsp; θέλετε ἀπολύσω ὑμῖν τὸν βασιλέα τῶν Ἰουδαίων;&nbsp;&nbsp;</span>
<span class="ver"><b>10</b></span> <span class="text">ἐγίνωσκεν γὰρ ὅτι διὰ φθόνον παραδεδώκεισαν αὐτὸν οἱ ἀρχιερεῖς.&nbsp;&nbsp;</span>
<span class="ver"><b>11</b></span> <span class="text">οἱ δὲ ἀρχιερεῖς ἀνέσεισαν τὸν ὄχλον ἵνα μᾶλλον τὸν Βαραββᾶν ἀπολύσῃ αὐτοῖς.&nbsp;&nbsp;</span>
<span class="ver"><b>12</b></span> <span class="text">ὁ δὲ Πειλᾶτος πάλιν ἀποκριθεὶς ἔλεγεν αὐτοῖς·&nbsp;&nbsp; τί οὖν ποιήσω λέγετε τὸν βασιλέα τῶν Ἰουδαίων;&nbsp;&nbsp;</span>
<span class="ver"><b>13</b></span> <span class="text">οἱ δὲ πάλιν ἔκραξαν·&nbsp;&nbsp; σταύρωσον αὐτόν.&nbsp;&nbsp;</span>
<span class="ver"><b>14</b></span> <span class="text">ὁ δὲ Πειλᾶτος ἔλεγεν αὐτοῖς·&nbsp;&nbsp; τί γὰρ ἐποίησεν κακόν;&nbsp;&nbsp; οἱ δὲ περισσῶς ἔκραξαν·&nbsp;&nbsp; σταύρωσον αὐτόν.&nbsp;&nbsp;</span>
<span class="ver"><b>15</b></span> <span class="text">Ὁ δὲ Πειλᾶτος βουλόμενος τῷ ὄχλῳ τὸ ἱκανὸν ποιῆσαι ἀπέλυσεν αὐτοῖς τὸν Βαραββᾶν, καὶ παρέδωκεν τὸν Ἰησοῦν φραγελλώσας ἵνα σταυρωθῇ.&nbsp;&nbsp;</span>
<span class="ver"><b>16</b></span> <span class="text">Οἱ δὲ στρατιῶται ἀπήγαγον αὐτὸν ἔσω τῆς αὐλῆς, ὅ ἐστιν πραιτώριον, καὶ συνκαλοῦσιν ὅλην τὴν σπεῖραν.&nbsp;&nbsp;</span>
<span class="ver"><b>17</b></span> <span class="text">καὶ ἐνδιδύσκουσιν αὐτὸν πορφύραν καὶ περιτιθέασιν αὐτῷ πλέξαντες ἀκάνθινον στέφανον·&nbsp;&nbsp;</span>
<span class="ver"><b>18</b></span> <span class="text">καὶ ἤρξαντο ἀσπάζεσθαι αὐτόν·&nbsp;&nbsp; χαῖρε, βασιλεῦ τῶν Ἰουδαίων·&nbsp;&nbsp;</span>
<span class="ver"><b>19</b></span> <span class="text">καὶ ἔτυπτον αὐτοῦ τὴν κεφαλὴν καλάμῳ καὶ ἐνέπτυον αὐτῷ καὶ τιθέντες τὰ γόνατα προσεκύνουν αὐτῷ.&nbsp;&nbsp;</span>
<span class="ver"><b>20</b></span> <span class="text">Καὶ ὅτε ἐνέπαιξαν αὐτῷ, ἐξέδυσαν αὐτὸν τὴν πορφύραν καὶ ἐνέδυσαν αὐτὸν τὰ ἱμάτια αὐτοῦ.&nbsp;&nbsp; Καὶ ἐξάγουσιν αὐτὸν ἵνα σταυρώσωσιν αὐτόν.&nbsp;&nbsp;</span>
<span class="ver"><b>21</b></span> <span class="text">καὶ ἀγγαρεύουσιν παράγοντά τινα Σίμωνα Κυρηναῖον ἐρχόμενον ἀπ᾽ ἀγροῦ, τὸν πατέρα Ἀλεξάνδρου καὶ Ῥούφου, ἵνα ἄρῃ τὸν σταυρὸν αὐτοῦ.&nbsp;&nbsp;</span>
<span class="ver"><b>22</b></span> <span class="text">Καὶ φέρουσιν αὐτὸν ἐπὶ τὸν Γολγοθᾶν τόπον, ὅ ἐστιν μεθερμηνευόμενον Κρανίου Τόπος.&nbsp;&nbsp;</span>
<span class="ver"><b>23</b></span> <span class="text">καὶ ἐδίδουν αὐτῷ ἐσμυρνισμένον οἶνον·&nbsp;&nbsp; ὃς δὲ οὐκ ἔλαβεν.&nbsp;&nbsp;</span>
<span class="ver"><b>24</b></span> <span class="text">Καὶ σταυροῦσιν αὐτὸν καὶ διαμερίζονται τὰ ἱμάτια αὐτοῦ βάλλοντες κλῆρον ἐπ᾽ αὐτὰ τίς τί ἄρῃ.&nbsp;&nbsp;</span>
<span class="ver"><b>25</b></span> <span class="text">ἦν δὲ ὥρα τρίτη καὶ ἐσταύρωσαν αὐτόν.&nbsp;&nbsp;</span>
<span class="ver"><b>26</b></span> <span class="text">καὶ ἦν ἡ ἐπιγραφὴ τῆς αἰτίας αὐτοῦ ἐπιγεγραμμένη·&nbsp;&nbsp; ὁ βασιλεὺς τῶν Ἰουδαίων.&nbsp;&nbsp;</span>
<span class="ver"><b>27</b></span> <span class="text">Καὶ σὺν αὐτῷ σταυροῦσιν δύο λῃστάς, ἕνα ἐκ δεξιῶν καὶ ἕνα ἐξ εὐωνύμων αὐτοῦ.&nbsp;&nbsp;</span>
<span class="ver"><b>28</b></span> <span class="text"></span>
<span class="ver"><b>29</b></span> <span class="text">Καὶ οἱ παραπορευόμενοι ἐβλασφήμουν αὐτὸν κινοῦντες τὰς κεφαλὰς αὐτῶν καὶ λέγοντες·&nbsp;&nbsp; οὐὰ ὁ καταλύων τὸν ναὸν καὶ οἰκοδομῶν ἐν τρισὶν ἡμέραις,</span>
<span class="ver"><b>30</b></span> <span class="text">σῶσον σεαυτὸν καταβὰς ἀπὸ τοῦ σταυροῦ.&nbsp;&nbsp;</span>
<span class="ver"><b>31</b></span> <span class="text">ὁμοίως καὶ οἱ ἀρχιερεῖς ἐμπαίζοντες πρὸς ἀλλήλους μετὰ τῶν γραμματέων ἔλεγον·&nbsp;&nbsp; ἄλλους ἔσωσεν, ἑαυτὸν οὐ δύναται σῶσαι·&nbsp;&nbsp;</span>
<span class="ver"><b>32</b></span> <span class="text">ὁ χριστὸς ὁ βασιλεὺς Ἰσραὴλ καταβάτω νῦν ἀπὸ τοῦ σταυροῦ, ἵνα ἴδωμεν καὶ πιστεύσωμεν.&nbsp;&nbsp; καὶ οἱ συνεσταυρωμένοι σὺν αὐτῷ ὠνείδιζον αὐτόν.&nbsp;&nbsp;</span>
<span class="ver"><b>33</b></span> <span class="text">Καὶ γενομένης ὥρας ἕκτης σκότος ἐγένετο ἐφ᾽ ὅλην τὴν γῆν ἕως ὥρας ἐνάτης.&nbsp;&nbsp;</span>
<span class="ver"><b>34</b></span> <span class="text">καὶ τῇ ἐνάτῃ ὥρᾳ ἐβόησεν ὁ Ἰησοῦς φωνῇ μεγάλῃ·&nbsp;&nbsp; ελωι ελωι λεμα σαβαχθάνει;&nbsp;&nbsp; ὅ ἐστιν μεθερμηνευόμενον·&nbsp;&nbsp; ὁ θεός μου ὁ θεός μου, εἰς τί ἐγκατέλιπές με;&nbsp;&nbsp;</span>
<span class="ver"><b>35</b></span> <span class="text">καί τινες τῶν παρεστηκότων ἀκούσαντες ἔλεγον·&nbsp;&nbsp; ἴδε Ἠλείαν φωνεῖ.&nbsp;&nbsp;</span>
<span class="ver"><b>36</b></span> <span class="text">δραμὼν δέ τις καὶ γεμίσας σπόγγον ὄξους περιθεὶς καλάμῳ ἐπότιζεν αὐτὸν λέγων·&nbsp;&nbsp; ἄφετε ἴδωμεν εἰ ἔρχεται Ἠλείας καθελεῖν αὐτόν.&nbsp;&nbsp;</span>
<span class="ver"><b>37</b></span> <span class="text">ὁ δὲ Ἰησοῦς ἀφεὶς φωνὴν μεγάλην ἐξέπνευσεν.&nbsp;&nbsp;</span>
<span class="ver"><b>38</b></span> <span class="text">Καὶ τὸ καταπέτασμα τοῦ ναοῦ ἐσχίσθη εἰς δύο ἀπ᾽ ἄνωθεν ἕως κάτω.&nbsp;&nbsp;</span>
<span class="ver"><b>39</b></span> <span class="text">Ἰδὼν δὲ ὁ κεντυρίων ὁ παρεστηκὼς ἐξ ἐναντίας αὐτοῦ ὅτι οὕτως ἐξέπνευσεν εἶπεν·&nbsp;&nbsp; ἀληθῶς οὗτος ὁ ἄνθρωπος υἱὸς θεοῦ ἦν.&nbsp;&nbsp;</span>
<span class="ver"><b>40</b></span> <span class="text">Ἦσαν δὲ καὶ γυναῖκες ἀπὸ μακρόθεν θεωροῦσαι, ἐν αἷς καὶ Μαριὰμ ἡ Μαγδαληνὴ καὶ Μαρία ἡ Ἰακώβου τοῦ μικροῦ καὶ Ἰωσῆτος μήτηρ καὶ Σαλώμη,</span>
<span class="ver"><b>41</b></span> <span class="text">αἳ ὅτε ἦν ἐν τῇ Γαλιλαίᾳ ἠκολούθουν αὐτῷ καὶ διηκόνουν αὐτῷ, καὶ ἄλλαι πολλαὶ αἱ συναναβᾶσαι αὐτῷ εἰς Ἱεροσόλυμα.&nbsp;&nbsp;</span>
<span class="ver"><b>42</b></span> <span class="text">Καὶ ἤδη ὀψίας γενομένης, ἐπεὶ ἦν παρασκευὴ ὅ ἐστιν προσάββατον,</span>
<span class="ver"><b>43</b></span> <span class="text">ἐλθὼν Ἰωσὴφ ὁ ἀπὸ Ἁριμαθαίας εὐσχήμων βουλευτής, ὃς καὶ αὐτὸς ἦν προσδεχόμενος τὴν βασιλείαν τοῦ θεοῦ, τολμήσας εἰσῆλθεν πρὸς τὸν Πειλᾶτον καὶ ᾐτήσατο τὸ σῶμα τοῦ Ἰησοῦ.&nbsp;&nbsp;</span>
<span class="ver"><b>44</b></span> <span class="text">ὁ δὲ Πειλᾶτος ἐθαύμασεν εἰ ἤδη τέθνηκεν καὶ προσκαλεσάμενος τὸν κεντυρίωνα ἐπηρώτησεν αὐτὸν εἰ πάλαι ἀπέθανεν·&nbsp;&nbsp;</span>
<span class="ver"><b>45</b></span> <span class="text">καὶ γνοὺς ἀπὸ τοῦ κεντυρίωνος ἐδωρήσατο τὸ πτῶμα τῷ Ἰωσήφ.&nbsp;&nbsp;</span>
<span class="ver"><b>46</b></span> <span class="text">Καὶ ἀγοράσας σινδόνα καθελὼν αὐτὸν ἐνείλησεν τῇ σινδόνι καὶ ἔθηκεν αὐτὸν ἐν μνημείῳ ὃ ἦν λελατομημένον ἐκ πέτρας καὶ προσεκύλισεν λίθον ἐπὶ τὴν θύραν τοῦ μνημείου.&nbsp;&nbsp;</span>
<span class="ver"><b>47</b></span> <span class="text">ἡ δὲ Μαρία ἡ Μαγδαληνὴ καὶ Μαρία ἡ Ἰωσῆτος ἐθεώρουν ποῦ τέθειται.&nbsp;&nbsp;</span>
<br><br><div class="chap">ΚΑΤΑ ΜΑΡΚΟΝ &ensp;16</div>
<span class="ver"><b>1</b></span> <span class="text">Καὶ διαγενομένου τοῦ σαββάτου ἡ Μαρία ἡ Μαγδαληνὴ καὶ Μαρία ἡ Ἰακώβου καὶ Σαλώμη ἠγόρασαν ἀρώματα ἵνα ἐλθοῦσαι ἀλείψωσιν αὐτόν.&nbsp;&nbsp;</span>
<span class="ver"><b>2</b></span> <span class="text">καὶ λίαν πρωῒ τῇ μιᾷ τῶν σαββάτων ἔρχονται ἐπὶ τὸ μνημεῖον ἀνατείλαντος τοῦ ἡλίου.&nbsp;&nbsp;</span>
<span class="ver"><b>3</b></span> <span class="text">καὶ ἔλεγον πρὸς ἑαυτάς·&nbsp;&nbsp; τίς ἀποκυλίσει ἡμῖν τὸν λίθον ἐκ τῆς θύρας τοῦ μνημείου;&nbsp;&nbsp;</span>
<span class="ver"><b>4</b></span> <span class="text">καὶ ἀναβλέψασαι θεωροῦσιν ὅτι ἀποκεκύλισται ὁ λίθος·&nbsp;&nbsp; ἦν γὰρ μέγας σφόδρα.&nbsp;&nbsp;</span>
<span class="ver"><b>5</b></span> <span class="text">Καὶ εἰσελθοῦσαι εἰς τὸ μνημεῖον εἶδον νεανίσκον καθήμενον ἐν τοῖς δεξιοῖς περιβεβλημένον στολὴν λευκήν, καὶ ἐξεθαμβήθησαν.&nbsp;&nbsp;</span>
<span class="ver"><b>6</b></span> <span class="text">ὁ δὲ λέγει αὐταῖς·&nbsp;&nbsp; μὴ ἐκθαμβεῖσθε·&nbsp;&nbsp; Ἰησοῦν ζητεῖτε τὸν Ναζαρηνὸν τὸν ἐσταυρωμένον·&nbsp;&nbsp; ἠγέρθη, οὐκ ἔστιν ὧδε·&nbsp;&nbsp; ἴδε ὁ τόπος ὅπου ἔθηκαν αὐτόν.&nbsp;&nbsp;</span>
<span class="ver"><b>7</b></span> <span class="text">ἀλλὰ ὑπάγετε εἴπατε τοῖς μαθηταῖς αὐτοῦ καὶ τῷ Πέτρῳ ὅτι προάγει ὑμᾶς εἰς τὴν Γαλιλαίαν·&nbsp;&nbsp; ἐκεῖ αὐτὸν ὄψεσθε, καθὼς εἶπεν ὑμῖν.&nbsp;&nbsp;</span>
<span class="ver"><b>8</b></span> <span class="text">Καὶ ἐξελθοῦσαι ἔφυγον ἀπὸ τοῦ μνημείου, εἶχεν γὰρ αὐτὰς τρόμος καὶ ἔκστασις·&nbsp;&nbsp; καὶ οὐδενὶ οὐδὲν εἶπον·&nbsp;&nbsp; ἐφοβοῦντο γάρ.&nbsp;&nbsp;</span>
<span class="ver"><b>9</b></span> <span class="text"></span>
<span class="ver"><b>10</b></span> <span class="text"></span>
<span class="ver"><b>11</b></span> <span class="text"></span>
<span class="ver"><b>12</b></span> <span class="text"></span>
<span class="ver"><b>13</b></span> <span class="text"></span>
<span class="ver"><b>14</b></span> <span class="text"></span>
<span class="ver"><b>15</b></span> <span class="text"></span>
<span class="ver"><b>16</b></span> <span class="text"></span>
<span class="ver"><b>17</b></span> <span class="text"></span>
<span class="ver"><b>18</b></span> <span class="text"></span>
<span class="ver"><b>19</b></span> <span class="text"></span>
<span class="ver"><b>20</b></span> <span class="text"></span>

<h3><center>ΚΑΤΑ ΛΟΥΚΑΝ</center></h3>
<br><br><div class="chap">ΚΑΤΑ ΛΟΥΚΑΝ &ensp;1</div>
<span class="ver"><b>1</b></span> <span class="text">Ἐπειδήπερ πολλοὶ ἐπεχείρησαν ἀνατάξασθαι διήγησιν περὶ τῶν πεπληροφορημένων ἐν ἡμῖν πραγμάτων,</span>
<span class="ver"><b>2</b></span> <span class="text">καθὼς παρέδοσαν ἡμῖν οἱ ἀπ᾽ ἀρχῆς αὐτόπται καὶ ὑπηρέται γενόμενοι τοῦ λόγου,</span>
<span class="ver"><b>3</b></span> <span class="text">ἔδοξεν κἀμοὶ παρηκολουθηκότι ἄνωθεν πᾶσιν ἀκριβῶς καθεξῆς σοι γράψαι, κράτιστε Θεόφιλε,</span>
<span class="ver"><b>4</b></span> <span class="text">ἵνα ἐπιγνῷς περὶ ὧν κατηχήθης λόγων τὴν ἀσφάλειαν.&nbsp;&nbsp;</span>
<span class="ver"><b>5</b></span> <span class="text">Ἐγένετο ἐν ταῖς ἡμέραις Ἡρῴδου βασιλέως τῆς Ἰουδαίας ἱερεύς τις ὀνόματι Ζαχαρίας ἐξ ἐφημερίας Ἀβιά, καὶ γυνὴ αὐτῷ ἐκ τῶν θυγατέρων Ἀαρὼν καὶ τὸ ὄνομα αὐτῆς Ἐλεισάβετ.&nbsp;&nbsp;</span>
<span class="ver"><b>6</b></span> <span class="text">ἦσαν δὲ δίκαιοι ἀμφότεροι ἐναντίον τοῦ θεοῦ, πορευόμενοι ἐν πάσαις ταῖς ἐντολαῖς καὶ δικαιώμασιν τοῦ κυρίου ἄμεμπτοι.&nbsp;&nbsp;</span>
<span class="ver"><b>7</b></span> <span class="text">καὶ οὐκ ἦν αὐτοῖς τέκνον, καθότι ἦν ἡ Ἐλεισάβετ στεῖρα, καὶ ἀμφότεροι προβεβηκότες ἐν ταῖς ἡμέραις αὐτῶν ἦσαν.&nbsp;&nbsp;</span>
<span class="ver"><b>8</b></span> <span class="text">Ἐγένετο δὲ ἐν τῷ ἱερατεύειν αὐτὸν ἐν τῇ τάξει τῆς ἐφημερίας αὐτοῦ ἔναντι τοῦ θεοῦ,</span>
<span class="ver"><b>9</b></span> <span class="text">κατὰ τὸ ἔθος τῆς ἱερατείας ἔλαχεν τοῦ θυμιᾶσαι εἰσελθὼν εἰς τὸν ναὸν τοῦ κυρίου,</span>
<span class="ver"><b>10</b></span> <span class="text">καὶ πᾶν τὸ πλῆθος ἦν τοῦ λαοῦ προσευχόμενον ἔξω τῇ ὥρᾳ τοῦ θυμιάματος.&nbsp;&nbsp;</span>
<span class="ver"><b>11</b></span> <span class="text">ὤφθη δὲ αὐτῷ ἄγγελος κυρίου ἑστὼς ἐκ δεξιῶν τοῦ θυσιαστηρίου τοῦ θυμιάματος.&nbsp;&nbsp;</span>
<span class="ver"><b>12</b></span> <span class="text">καὶ ἐταράχθη Ζαχαρίας ἰδὼν καὶ φόβος ἐπέπεσεν ἐπ᾽ αὐτόν.&nbsp;&nbsp;</span>
<span class="ver"><b>13</b></span> <span class="text">εἶπεν δὲ πρὸς αὐτὸν ὁ ἄγγελος·&nbsp;&nbsp; μὴ φοβοῦ, Ζαχαρία, διότι εἰσηκούσθη ἡ δέησίς σου, καὶ ἡ γυνή σου Ἐλεισάβετ γεννήσει υἱόν σοι καὶ καλέσεις τὸ ὄνομα αὐτοῦ Ἰωάννην.&nbsp;&nbsp;</span>
<span class="ver"><b>14</b></span> <span class="text">καὶ ἔσται χαρά σοι καὶ ἀγαλλίασις καὶ πολλοὶ ἐπὶ τῇ γενέσει αὐτοῦ χαρήσονται.&nbsp;&nbsp;</span>
<span class="ver"><b>15</b></span> <span class="text">ἔσται γὰρ μέγας ἐνώπιον τοῦ κυρίου, καὶ οἶνον καὶ σίκερα οὐ μὴ πίῃ, καὶ πνεύματος ἁγίου πλησθήσεται ἔτι ἐκ κοιλίας μητρὸς αὐτοῦ,</span>
<span class="ver"><b>16</b></span> <span class="text">καὶ πολλοὺς τῶν υἱῶν Ἰσραὴλ ἐπιστρέψει ἐπὶ κύριον τὸν θεὸν αὐτῶν.&nbsp;&nbsp;</span>
<span class="ver"><b>17</b></span> <span class="text">καὶ αὐτὸς προελεύσεται ἐνώπιον αὐτοῦ ἐν πνεύματι καὶ δυνάμει Ἠλεία, ἐπιστρέψαι καρδίας πατέρων ἐπὶ τέκνα καὶ ἀπειθεῖς ἐν φρονήσει δικαίων, ἑτοιμάσαι κυρίῳ λαὸν κατεσκευασμένον.&nbsp;&nbsp;</span>
<span class="ver"><b>18</b></span> <span class="text">καὶ εἶπεν Ζαχαρίας πρὸς τὸν ἄγγελον·&nbsp;&nbsp; κατὰ τί γνώσομαι τοῦτο;&nbsp;&nbsp; ἐγὼ γάρ εἰμι πρεσβύτης καὶ ἡ γυνή μου προβεβηκυῖα ἐν ταῖς ἡμέραις αὐτῆς.&nbsp;&nbsp;</span>
<span class="ver"><b>19</b></span> <span class="text">καὶ ἀποκριθεὶς ὁ ἄγγελος εἶπεν αὐτῷ·&nbsp;&nbsp; ἐγώ εἰμι Γαβριὴλ ὁ παρεστηκὼς ἐνώπιον τοῦ θεοῦ καὶ ἀπεστάλην λαλῆσαι πρὸς σὲ καὶ εὐαγγελίσασθαί σοι ταῦτα·&nbsp;&nbsp;</span>
<span class="ver"><b>20</b></span> <span class="text">καὶ ἰδοὺ ἔσῃ σιωπῶν καὶ μὴ δυνάμενος λαλῆσαι ἄχρι ἧς ἡμέρας γένηται ταῦτα, ἀνθ᾽ ὧν οὐκ ἐπίστευσας τοῖς λόγοις μου, οἵτινες πληρωθήσονται εἰς τὸν καιρὸν αὐτῶν.&nbsp;&nbsp;</span>
<span class="ver"><b>21</b></span> <span class="text">Καὶ ἦν ὁ λαὸς προσδοκῶν τὸν Ζαχαρίαν καὶ ἐθαύμαζον ἐν τῷ χρονίζειν αὐτόν ἐν τῷ ναῷ.&nbsp;&nbsp;</span>
<span class="ver"><b>22</b></span> <span class="text">ἐξελθὼν δὲ οὐκ ἐδύνατο λαλῆσαι αὐτοῖς, καὶ ἐπέγνωσαν ὅτι ὀπτασίαν ἑώρακεν ἐν τῷ ναῷ·&nbsp;&nbsp; καὶ αὐτὸς ἦν διανεύων αὐτοῖς καὶ διέμενεν κωφός.&nbsp;&nbsp;</span>
<span class="ver"><b>23</b></span> <span class="text">καὶ ἐγένετο ὡς ἐπλήσθησαν αἱ ἡμέραι τῆς λειτουργίας αὐτοῦ, ἀπῆλθεν εἰς τὸν οἶκον αὐτοῦ.&nbsp;&nbsp;</span>
<span class="ver"><b>24</b></span> <span class="text">Μετὰ δὲ ταύτας τὰς ἡμέρας συνέλαβεν Ἐλεισάβετ ἡ γυνὴ αὐτοῦ καὶ περιέκρυβεν ἑαυτὴν μῆνας πέντε λέγουσα</span>
<span class="ver"><b>25</b></span> <span class="text">ὅτι οὕτως μοι πεποίηκεν κύριος ἐν ἡμέραις αἷς ἐπεῖδεν ἀφελεῖν ὄνειδός μου ἐν ἀνθρώποις.&nbsp;&nbsp;</span>
<span class="ver"><b>26</b></span> <span class="text">Ἐν δὲ τῷ μηνὶ τῷ ἕκτῳ ἀπεστάλη ὁ ἄγγελος Γαβριὴλ ἀπὸ τοῦ θεοῦ εἰς πόλιν τῆς Γαλιλαίας ᾗ ὄνομα Ναζαρὲτ</span>
<span class="ver"><b>27</b></span> <span class="text">πρὸς παρθένον ἐμνηστευμένην ἀνδρὶ ᾧ ὄνομα Ἰωσὴφ ἐξ οἴκου Δαυὶδ καὶ τὸ ὄνομα τῆς παρθένου Μαριάμ.&nbsp;&nbsp;</span>
<span class="ver"><b>28</b></span> <span class="text">καὶ εἰσελθὼν πρὸς αὐτὴν ὁ ἄγγελος εἶπεν·&nbsp;&nbsp; χαῖρε, κεχαριτωμένη, ὁ κύριος μετὰ σοῦ.&nbsp;&nbsp;</span>
<span class="ver"><b>29</b></span> <span class="text">ἡ δὲ ἐπὶ τῷ λόγῳ διεταράχθη καὶ διελογίζετο ποταπὸς εἴη ὁ ἀσπασμὸς οὗτος.&nbsp;&nbsp;</span>
<span class="ver"><b>30</b></span> <span class="text">Καὶ εἶπεν ὁ ἄγγελος αὐτῇ·&nbsp;&nbsp; μὴ φοβοῦ, Μαριάμ, εὗρες γὰρ χάριν παρὰ τῷ θεῷ.&nbsp;&nbsp;</span>
<span class="ver"><b>31</b></span> <span class="text">καὶ ἰδοὺ συλλήμψῃ ἐν γαστρὶ καὶ τέξῃ υἱὸν καὶ καλέσεις τὸ ὄνομα αὐτοῦ Ἰησοῦν.&nbsp;&nbsp;</span>
<span class="ver"><b>32</b></span> <span class="text">οὗτος ἔσται μέγας καὶ υἱὸς ὑψίστου κληθήσεται καὶ δώσει αὐτῷ κύριος ὁ θεὸς τὸν θρόνον Δαυὶδ τοῦ πατρὸς αὐτοῦ,</span>
<span class="ver"><b>33</b></span> <span class="text">καὶ βασιλεύσει ἐπὶ τὸν οἶκον Ἰακὼβ εἰς τοὺς αἰῶνας καὶ τῆς βασιλείας αὐτοῦ οὐκ ἔσται τέλος.&nbsp;&nbsp;</span>
<span class="ver"><b>34</b></span> <span class="text">εἶπεν δὲ Μαριὰμ πρὸς τὸν ἄγγελον·&nbsp;&nbsp; πῶς ἔσται τοῦτο, ἐπεὶ ἄνδρα οὐ γινώσκω;&nbsp;&nbsp;</span>
<span class="ver"><b>35</b></span> <span class="text">καὶ ἀποκριθεὶς ὁ ἄγγελος εἶπεν αὐτῇ·&nbsp;&nbsp; πνεῦμα ἅγιον ἐπελεύσεται ἐπὶ σὲ καὶ δύναμις ὑψίστου ἐπισκιάσει σοι·&nbsp;&nbsp; διὸ καὶ τὸ γεννώμενον ἅγιον κληθήσεται υἱὸς θεοῦ.&nbsp;&nbsp;</span>
<span class="ver"><b>36</b></span> <span class="text">καὶ ἰδοὺ Ἐλεισάβετ ἡ συγγενίς σου καὶ αὐτὴ συνείληφεν υἱὸν ἐν γήρει αὐτῆς καὶ οὗτος μὴν ἕκτος ἐστὶν αὐτῇ τῇ καλουμένῃ στείρᾳ·&nbsp;&nbsp;</span>
<span class="ver"><b>37</b></span> <span class="text">ὅτι οὐκ ἀδυνατήσει παρὰ τοῦ θεοῦ πᾶν ῥῆμα.&nbsp;&nbsp;</span>
<span class="ver"><b>38</b></span> <span class="text">εἶπεν δὲ Μαριάμ·&nbsp;&nbsp; ἰδοὺ ἡ δούλη κυρίου·&nbsp;&nbsp; γένοιτό μοι κατὰ τὸ ῥῆμά σου.&nbsp;&nbsp; Καὶ ἀπῆλθεν ἀπ᾽ αὐτῆς ὁ ἄγγελος.&nbsp;&nbsp;</span>
<span class="ver"><b>39</b></span> <span class="text">Ἀναστᾶσα δὲ Μαριὰμ ἐν ταῖς ἡμέραις ταύταις ἐπορεύθη εἰς τὴν ὀρεινὴν μετὰ σπουδῆς εἰς πόλιν Ἰούδα,</span>
<span class="ver"><b>40</b></span> <span class="text">καὶ εἰσῆλθεν εἰς τὸν οἶκον Ζαχαρίου καὶ ἠσπάσατο τὴν Ἐλεισάβετ.&nbsp;&nbsp;</span>
<span class="ver"><b>41</b></span> <span class="text">καὶ ἐγένετο ὡς ἤκουσεν τὸν ἀσπασμὸν τῆς Μαρίας ἡ Ἐλεισάβετ, ἐσκίρτησεν τὸ βρέφος ἐν τῇ κοιλίᾳ αὐτῆς, καὶ ἐπλήσθη πνεύματος ἁγίου ἡ Ἐλεισάβετ,</span>
<span class="ver"><b>42</b></span> <span class="text">καὶ ἀνεφώνησεν κραυγῇ μεγάλῃ καὶ εἶπεν·&nbsp;&nbsp; εὐλογημένη σὺ ἐν γυναιξὶν καὶ εὐλογημένος ὁ καρπὸς τῆς κοιλίας σου.&nbsp;&nbsp;</span>
<span class="ver"><b>43</b></span> <span class="text">καὶ πόθεν μοι τοῦτο ἵνα ἔλθῃ ἡ μήτηρ τοῦ κυρίου μου πρὸς ἐμέ;&nbsp;&nbsp;</span>
<span class="ver"><b>44</b></span> <span class="text">ἰδοὺ γὰρ ὡς ἐγένετο ἡ φωνὴ τοῦ ἀσπασμοῦ σου εἰς τὰ ὦτά μου, ἐσκίρτησεν ἐν ἀγαλλιάσει τὸ βρέφος ἐν τῇ κοιλίᾳ μου.&nbsp;&nbsp;</span>
<span class="ver"><b>45</b></span> <span class="text">καὶ μακαρία ἡ πιστεύσασα ὅτι ἔσται τελείωσις τοῖς λελαλημένοις αὐτῇ παρὰ κυρίου.&nbsp;&nbsp;</span>
<span class="ver"><b>46</b></span> <span class="text">Καὶ εἶπεν Μαριάμ·&nbsp;&nbsp; Μεγαλύνει ἡ ψυχή μου τὸν κύριον,</span>
<span class="ver"><b>47</b></span> <span class="text">καὶ ἠγαλλίασεν τὸ πνεῦμά μου ἐπὶ τῷ θεῷ τῷ σωτῆρί μου,</span>
<span class="ver"><b>48</b></span> <span class="text">ὅτι ἐπέβλεψεν ἐπὶ τὴν ταπείνωσιν τῆς δούλης αὐτοῦ.&nbsp;&nbsp; ἰδοὺ γὰρ ἀπὸ τοῦ νῦν μακαριοῦσίν με πᾶσαι αἱ γενεαί,</span>
<span class="ver"><b>49</b></span> <span class="text">ὅτι ἐποίησέν μοι μεγάλα ὁ δυνατός.&nbsp;&nbsp; καὶ ἅγιον τὸ ὄνομα αὐτοῦ,</span>
<span class="ver"><b>50</b></span> <span class="text">καὶ τὸ ἔλεος αὐτοῦ εἰς γενεὰς καὶ γενεὰς τοῖς φοβουμένοις αὐτόν.&nbsp;&nbsp;</span>
<span class="ver"><b>51</b></span> <span class="text">Ἐποίησεν κράτος ἐν βραχίονι αὐτοῦ, διεσκόρπισεν ὑπερηφάνους διανοίᾳ καρδίας αὐτῶν·&nbsp;&nbsp;</span>
<span class="ver"><b>52</b></span> <span class="text">καθεῖλεν δυνάστας ἀπὸ θρόνων καὶ ὕψωσεν ταπεινούς,</span>
<span class="ver"><b>53</b></span> <span class="text">πεινῶντας ἐνέπλησεν ἀγαθῶν καὶ πλουτοῦντας ἐξαπέστειλεν κενούς.&nbsp;&nbsp;</span>
<span class="ver"><b>54</b></span> <span class="text">ἀντελάβετο Ἰσραὴλ παιδὸς αὐτοῦ, μνησθῆναι ἐλέους,</span>
<span class="ver"><b>55</b></span> <span class="text">καθὼς ἐλάλησεν πρὸς τοὺς πατέρας ἡμῶν, τῷ Ἀβραὰμ καὶ τῷ σπέρματι αὐτοῦ εἰς τὸν αἰῶνα.&nbsp;&nbsp;</span>
<span class="ver"><b>56</b></span> <span class="text">Ἔμεινεν δὲ Μαριὰμ σὺν αὐτῇ ὡς μῆνας τρεῖς, καὶ ὑπέστρεψεν εἰς τὸν οἶκον αὐτῆς.&nbsp;&nbsp;</span>
<span class="ver"><b>57</b></span> <span class="text">Τῇ δὲ Ἐλεισάβετ ἐπλήσθη ὁ χρόνος τοῦ τεκεῖν αὐτὴν καὶ ἐγέννησεν υἱόν.&nbsp;&nbsp;</span>
<span class="ver"><b>58</b></span> <span class="text">καὶ ἤκουσαν οἱ περίοικοι καὶ οἱ συγγενεῖς αὐτῆς ὅτι ἐμεγάλυνεν κύριος τὸ ἔλεος αὐτοῦ μετ᾽ αὐτῆς καὶ συνέχαιρον αὐτῇ.&nbsp;&nbsp;</span>
<span class="ver"><b>59</b></span> <span class="text">Καὶ ἐγένετο ἐν τῇ ἡμέρᾳ τῇ ὀγδόῃ ἦλθον περιτεμεῖν τὸ παιδίον καὶ ἐκάλουν αὐτὸ ἐπὶ τῷ ὀνόματι τοῦ πατρὸς αὐτοῦ Ζαχαρίαν.&nbsp;&nbsp;</span>
<span class="ver"><b>60</b></span> <span class="text">καὶ ἀποκριθεῖσα ἡ μήτηρ αὐτοῦ εἶπεν·&nbsp;&nbsp; οὐχί, ἀλλὰ κληθήσεται Ἰωάννης.&nbsp;&nbsp;</span>
<span class="ver"><b>61</b></span> <span class="text">καὶ εἶπαν πρὸς αὐτὴν ὅτι οὐδείς ἐστιν ἐκ τῆς συγγενείας σου ὃς καλεῖται τῷ ὀνόματι τούτῳ.&nbsp;&nbsp;</span>
<span class="ver"><b>62</b></span> <span class="text">ἐνένευον δὲ τῷ πατρὶ αὐτοῦ τὸ τί ἂν θέλοι καλεῖσθαι αὐτό.&nbsp;&nbsp;</span>
<span class="ver"><b>63</b></span> <span class="text">καὶ αἰτήσας πινακίδιον ἔγραψεν λέγων·&nbsp;&nbsp; Ἰωάννης ἐστὶν ὄνομα αὐτοῦ.&nbsp;&nbsp; καὶ ἐθαύμασαν πάντες.&nbsp;&nbsp;</span>
<span class="ver"><b>64</b></span> <span class="text">ἀνεῴχθη δὲ τὸ στόμα αὐτοῦ παραχρῆμα καὶ ἡ γλῶσσα αὐτοῦ, καὶ ἐλάλει εὐλογῶν τὸν θεόν.&nbsp;&nbsp;</span>
<span class="ver"><b>65</b></span> <span class="text">Καὶ ἐγένετο ἐπὶ πάντας φόβος τοὺς περιοικοῦντας αὐτούς, καὶ ἐν ὅλῃ τῇ ὀρεινῇ τῆς Ἰουδαίας διελαλεῖτο πάντα τὰ ῥήματα ταῦτα,</span>
<span class="ver"><b>66</b></span> <span class="text">καὶ ἔθεντο πάντες οἱ ἀκούσαντες ἐν τῇ καρδίᾳ αὐτῶν λέγοντες·&nbsp;&nbsp; τί ἄρα τὸ παιδίον τοῦτο ἔσται;&nbsp;&nbsp; καὶ γὰρ χεὶρ κυρίου ἦν μετ᾽ αὐτοῦ.&nbsp;&nbsp;</span>
<span class="ver"><b>67</b></span> <span class="text">Καὶ Ζαχαρίας ὁ πατὴρ αὐτοῦ ἐπλήσθη πνεύματος ἁγίου καὶ ἐπροφήτευσεν λέγων·&nbsp;&nbsp;</span>
<span class="ver"><b>68</b></span> <span class="text">Εὐλογητὸς κύριος ὁ θεὸς τοῦ Ἰσραήλ, ὅτι ἐπεσκέψατο καὶ ἐποίησεν λύτρωσιν τῷ λαῷ αὐτοῦ,</span>
<span class="ver"><b>69</b></span> <span class="text">καὶ ἤγειρεν κέρας σωτηρίας ἡμῖν ἐν οἴκῳ Δαυὶδ παιδὸς αὐτοῦ,</span>
<span class="ver"><b>70</b></span> <span class="text">καθὼς ἐλάλησεν διὰ στόματος τῶν ἁγίων ἀπ᾽ αἰῶνος προφητῶν αὐτοῦ,</span>
<span class="ver"><b>71</b></span> <span class="text">σωτηρίαν ἐξ ἐχθρῶν ἡμῶν καὶ ἐκ χειρὸς πάντων τῶν μισούντων ἡμᾶς,</span>
<span class="ver"><b>72</b></span> <span class="text">ποιῆσαι ἔλεος μετὰ τῶν πατέρων ἡμῶν καὶ μνησθῆναι διαθήκης ἁγίας αὐτοῦ,</span>
<span class="ver"><b>73</b></span> <span class="text">ὅρκον ὃν ὤμοσεν πρὸς Ἀβραὰμ τὸν πατέρα ἡμῶν, τοῦ δοῦναι ἡμῖν</span>
<span class="ver"><b>74</b></span> <span class="text">ἀφόβως ἐκ χειρὸς ἐχθρῶν ῥυσθέντας λατρεύειν αὐτῷ</span>
<span class="ver"><b>75</b></span> <span class="text">ἐν ὁσιότητι καὶ δικαιοσύνῃ ἐνώπιον αὐτοῦ πάσαις ταῖς ἡμέραις ἡμῶν.&nbsp;&nbsp;</span>
<span class="ver"><b>76</b></span> <span class="text">Καὶ σὺ δέ, παιδίον, προφήτης ὑψίστου κληθήσῃ·&nbsp;&nbsp; προπορεύσῃ γὰρ ἐνώπιον κυρίου ἑτοιμάσαι ὁδοὺς αὐτοῦ,</span>
<span class="ver"><b>77</b></span> <span class="text">τοῦ δοῦναι γνῶσιν σωτηρίας τῷ λαῷ αὐτοῦ ἐν ἀφέσει ἁμαρτιῶν αὐτῶν,</span>
<span class="ver"><b>78</b></span> <span class="text">διὰ σπλάγχνα ἐλέους θεοῦ ἡμῶν, ἐν οἷς ἐπισκέψεται ἡμᾶς ἀνατολὴ ἐξ ὕψους,</span>
<span class="ver"><b>79</b></span> <span class="text">ἐπιφᾶναι τοῖς ἐν σκότει καὶ σκιᾷ θανάτου καθημένοις, τοῦ κατευθῦναι τοὺς πόδας ἡμῶν εἰς ὁδὸν εἰρήνης.&nbsp;&nbsp;</span>
<span class="ver"><b>80</b></span> <span class="text">Τὸ δὲ παιδίον ηὔξανεν καὶ ἐκραταιοῦτο πνεύματι, καὶ ἦν ἐν ταῖς ἐρήμοις ἕως ἡμέρας ἀναδείξεως αὐτοῦ πρὸς τὸν Ἰσραήλ.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;2</div>
<span class="ver"><b>1</b></span> <span class="text">Ἐγένετο δὲ ἐν ταῖς ἡμέραις ἐκείναις ἐξῆλθεν δόγμα παρὰ Καίσαρος Αὐγούστου ἀπογράφεσθαι πᾶσαν τὴν οἰκουμένην.&nbsp;&nbsp;</span>
<span class="ver"><b>2</b></span> <span class="text">αὕτη ἀπογραφὴ πρώτη ἐγένετο ἡγεμονεύοντος τῆς Συρίας Κυρηνίου.&nbsp;&nbsp;</span>
<span class="ver"><b>3</b></span> <span class="text">καὶ ἐπορεύοντο πάντες ἀπογράφεσθαι, ἕκαστος εἰς τὴν ἑαυτοῦ πόλιν.&nbsp;&nbsp;</span>
<span class="ver"><b>4</b></span> <span class="text">Ἀνέβη δὲ καὶ Ἰωσὴφ ἀπὸ τῆς Γαλιλαίας ἐκ πόλεως Ναζαρὲθ εἰς τὴν Ἰουδαίαν εἰς πόλιν Δαυὶδ ἥτις καλεῖται Βηθλέεμ, διὰ τὸ εἶναι αὐτὸν ἐξ οἴκου καὶ πατριᾶς Δαυίδ,</span>
<span class="ver"><b>5</b></span> <span class="text">ἀπογράψασθαι σὺν Μαριὰμ τῇ ἐμνηστευμένῃ αὐτῷ, οὔσῃ ἐνκύῳ.&nbsp;&nbsp;</span>
<span class="ver"><b>6</b></span> <span class="text">Ἐγένετο δὲ ἐν τῷ εἶναι αὐτοὺς ἐκεῖ ἐπλήσθησαν αἱ ἡμέραι τοῦ τεκεῖν αὐτήν,</span>
<span class="ver"><b>7</b></span> <span class="text">καὶ ἔτεκεν τὸν υἱὸν αὐτῆς τὸν πρωτότοκον, καὶ ἐσπαργάνωσεν αὐτὸν καὶ ἀνέκλινεν αὐτὸν ἐν φάτνῃ, διότι οὐκ ἦν αὐτοῖς τόπος ἐν τῷ καταλύματι.&nbsp;&nbsp;</span>
<span class="ver"><b>8</b></span> <span class="text">Καὶ ποιμένες ἦσαν ἐν τῇ χώρᾳ τῇ αὐτῇ ἀγραυλοῦντες καὶ φυλάσσοντες φυλακὰς τῆς νυκτὸς ἐπὶ τὴν ποίμνην αὐτῶν.&nbsp;&nbsp;</span>
<span class="ver"><b>9</b></span> <span class="text">καὶ ἄγγελος κυρίου ἐπέστη αὐτοῖς καὶ δόξα κυρίου περιέλαμψεν αὐτούς, καὶ ἐφοβήθησαν φόβον μέγαν.&nbsp;&nbsp;</span>
<span class="ver"><b>10</b></span> <span class="text">καὶ εἶπεν αὐτοῖς ὁ ἄγγελος·&nbsp;&nbsp; μὴ φοβεῖσθε, ἰδοὺ γὰρ εὐαγγελίζομαι ὑμῖν χαρὰν μεγάλην ἥτις ἔσται παντὶ τῷ λαῷ,</span>
<span class="ver"><b>11</b></span> <span class="text">ὅτι ἐτέχθη ὑμῖν σήμερον σωτὴρ ὅς ἐστιν χριστὸς κύριος ἐν πόλει Δαυίδ.&nbsp;&nbsp;</span>
<span class="ver"><b>12</b></span> <span class="text">καὶ τοῦτο ὑμῖν τὸ σημεῖον, εὑρήσετε βρέφος ἐσπαργανωμένον καὶ κείμενον ἐν φάτνῃ.&nbsp;&nbsp;</span>
<span class="ver"><b>13</b></span> <span class="text">καὶ ἐξαίφνης ἐγένετο σὺν τῷ ἀγγέλῳ πλῆθος στρατιᾶς οὐρανίου αἰνούντων τὸν θεὸν καὶ λεγόντων·&nbsp;&nbsp;</span>
<span class="ver"><b>14</b></span> <span class="text">δόξα ἐν ὑψίστοις θεῷ καὶ ἐπὶ γῆς εἰρήνη ἐν ἀνθρώποις εὐδοκίας.&nbsp;&nbsp;</span>
<span class="ver"><b>15</b></span> <span class="text">Καὶ ἐγένετο ὡς ἀπῆλθον ἀπ᾽ αὐτῶν εἰς τὸν οὐρανὸν οἱ ἄγγελοι, οἱ ποιμένες ἐλάλουν πρὸς ἀλλήλους·&nbsp;&nbsp; διέλθωμεν δὴ ἕως Βηθλέεμ καὶ ἴδωμεν τὸ ῥῆμα τοῦτο τὸ γεγονὸς ὃ ὁ κύριος ἐγνώρισεν ἡμῖν.&nbsp;&nbsp;</span>
<span class="ver"><b>16</b></span> <span class="text">καὶ ἦλθον σπεύσαντες καὶ ἀνεῦρον τήν τε Μαριὰμ καὶ τὸν Ἰωσὴφ καὶ τὸ βρέφος κείμενον ἐν τῇ φάτνῃ·&nbsp;&nbsp;</span>
<span class="ver"><b>17</b></span> <span class="text">ἰδόντες δὲ ἐγνώρισαν περὶ τοῦ ῥήματος τοῦ λαληθέντος αὐτοῖς περὶ τοῦ παιδίου τούτου.&nbsp;&nbsp;</span>
<span class="ver"><b>18</b></span> <span class="text">καὶ πάντες οἱ ἀκούσαντες ἐθαύμασαν περὶ τῶν λαληθέντων ὑπὸ τῶν ποιμένων πρὸς αὐτούς·&nbsp;&nbsp;</span>
<span class="ver"><b>19</b></span> <span class="text">ἡ δὲ Μαρία πάντα συνετήρει τὰ ῥήματα ταῦτα συμβάλλουσα ἐν τῇ καρδίᾳ αὐτῆς.&nbsp;&nbsp;</span>
<span class="ver"><b>20</b></span> <span class="text">καὶ ὑπέστρεψαν οἱ ποιμένες δοξάζοντες καὶ αἰνοῦντες τὸν θεὸν ἐπὶ πᾶσιν οἷς ἤκουσαν καὶ εἶδον καθὼς ἐλαλήθη πρὸς αὐτούς.&nbsp;&nbsp;</span>
<span class="ver"><b>21</b></span> <span class="text">Καὶ ὅτε ἐπλήσθησαν ἡμέραι ὀκτὼ τοῦ περιτεμεῖν αὐτὸν καὶ ἐκλήθη τὸ ὄνομα αὐτοῦ Ἰησοῦς, τὸ κληθὲν ὑπὸ τοῦ ἀγγέλου πρὸ τοῦ συλλημφθῆναι αὐτὸν ἐν τῇ κοιλίᾳ.&nbsp;&nbsp;</span>
<span class="ver"><b>22</b></span> <span class="text">Καὶ ὅτε ἐπλήσθησαν αἱ ἡμέραι τοῦ καθαρισμοῦ αὐτῶν κατὰ τὸν νόμον Μωϋσέως, ἀνήγαγον αὐτὸν εἰς Ἱεροσόλυμα παραστῆσαι τῷ κυρίῳ,</span>
<span class="ver"><b>23</b></span> <span class="text">καθὼς γέγραπται ἐν νόμῳ κυρίου ὅτι πᾶν ἄρσεν διανοῖγον μήτραν ἅγιον τῷ κυρίῳ κληθήσεται,</span>
<span class="ver"><b>24</b></span> <span class="text">καὶ τοῦ δοῦναι θυσίαν κατὰ τὸ εἰρημένον ἐν τῷ νόμῳ κυρίου, ζεῦγος τρυγόνων ἢ δύο νοσσοὺς περιστερῶν.&nbsp;&nbsp;</span>
<span class="ver"><b>25</b></span> <span class="text">Καὶ ἰδοὺ ἄνθρωπος ἦν ἐν Ἰερουσαλὴμ ᾧ ὄνομα Συμεὼν καὶ ὁ ἄνθρωπος οὗτος δίκαιος καὶ εὐλαβὴς προσδεχόμενος παράκλησιν τοῦ Ἰσραήλ, καὶ πνεῦμα ἦν ἅγιον ἐπ᾽ αὐτόν·&nbsp;&nbsp;</span>
<span class="ver"><b>26</b></span> <span class="text">καὶ ἦν αὐτῷ κεχρηματισμένον ὑπὸ τοῦ πνεύματος τοῦ ἁγίου μὴ ἰδεῖν θάνατον πρὶν ἂν ἴδῃ τὸν χριστὸν κυρίου.&nbsp;&nbsp;</span>
<span class="ver"><b>27</b></span> <span class="text">καὶ ἦλθεν ἐν τῷ πνεύματι εἰς τὸ ἱερόν·&nbsp;&nbsp; καὶ ἐν τῷ εἰσαγαγεῖν τοὺς γονεῖς τὸ παιδίον Ἰησοῦν τοῦ ποιῆσαι αὐτοὺς κατὰ τὸ εἰθισμένον τοῦ νόμου περὶ αὐτοῦ</span>
<span class="ver"><b>28</b></span> <span class="text">καὶ αὐτὸς ἐδέξατο αὐτὸ εἰς τὰς ἀγκάλας καὶ εὐλόγησεν τὸν θεὸν καὶ εἶπεν·&nbsp;&nbsp;</span>
<span class="ver"><b>29</b></span> <span class="text">νῦν ἀπολύεις τὸν δοῦλόν σου, δέσποτα, κατὰ τὸ ῥῆμά σου ἐν εἰρήνῃ·&nbsp;&nbsp;</span>
<span class="ver"><b>30</b></span> <span class="text">ὅτι εἶδον οἱ ὀφθαλμοί μου τὸ σωτήριόν σου,</span>
<span class="ver"><b>31</b></span> <span class="text">ὃ ἡτοίμασας κατὰ πρόσωπον πάντων τῶν λαῶν,</span>
<span class="ver"><b>32</b></span> <span class="text">φῶς εἰς ἀποκάλυψιν ἐθνῶν καὶ δόξαν λαοῦ σου Ἰσραήλ.&nbsp;&nbsp;</span>
<span class="ver"><b>33</b></span> <span class="text">καὶ ἦν ὁ πατὴρ αὐτοῦ καὶ ἡ μήτηρ θαυμάζοντες ἐπὶ τοῖς λαλουμένοις περὶ αὐτοῦ.&nbsp;&nbsp;</span>
<span class="ver"><b>34</b></span> <span class="text">καὶ εὐλόγησεν αὐτοὺς Συμεὼν καὶ εἶπεν πρὸς Μαριὰμ τὴν μητέρα αὐτοῦ·&nbsp;&nbsp; ἰδοὺ οὗτος κεῖται εἰς πτῶσιν καὶ ἀνάστασιν πολλῶν ἐν τῷ Ἰσραὴλ καὶ εἰς σημεῖον ἀντιλεγόμενον –</span>
<span class="ver"><b>35</b></span> <span class="text">καὶ σοῦ δὲ αὐτῆς τὴν ψυχὴν διελεύσεται ῥομφαία – ὅπως ἂν ἀποκαλυφθῶσιν ἐκ πολλῶν καρδιῶν διαλογισμοί.&nbsp;&nbsp;</span>
<span class="ver"><b>36</b></span> <span class="text">Καὶ ἦν Ἅννα προφῆτις, θυγάτηρ Φανουήλ, ἐκ φυλῆς Ἀσήρ·&nbsp;&nbsp; αὕτη προβεβηκυῖα ἐν ἡμέραις πολλαῖς, ζήσασα μετὰ ἀνδρὸς ἔτη ἑπτὰ ἀπὸ τῆς παρθενίας αὐτῆς</span>
<span class="ver"><b>37</b></span> <span class="text">καὶ αὐτὴ χήρα ἕως ἐτῶν ὀγδοήκοντα τεσσάρων, ἣ οὐκ ἀφίστατο τοῦ ἱεροῦ νηστείαις καὶ δεήσεσιν λατρεύουσα νύκτα καὶ ἡμέραν.&nbsp;&nbsp;</span>
<span class="ver"><b>38</b></span> <span class="text">καὶ αὐτῇ τῇ ὥρᾳ ἐπιστᾶσα ἀνθωμολογεῖτο τῷ θεῷ καὶ ἐλάλει περὶ αὐτοῦ πᾶσιν τοῖς προσδεχομένοις λύτρωσιν Ἰερουσαλήμ.&nbsp;&nbsp;</span>
<span class="ver"><b>39</b></span> <span class="text">Καὶ ὡς ἐτέλεσαν πάντα τὰ κατὰ τὸν νόμον κυρίου, ἐπέστρεψαν εἰς τὴν Γαλιλαίαν εἰς πόλιν ἑαυτῶν Ναζαρέτ.&nbsp;&nbsp;</span>
<span class="ver"><b>40</b></span> <span class="text">Τὸ δὲ παιδίον ηὔξανεν καὶ ἐκραταιοῦτο πληρούμενον σοφίᾳ, καὶ χάρις θεοῦ ἦν ἐπ᾽ αὐτό.&nbsp;&nbsp;</span>
<span class="ver"><b>41</b></span> <span class="text">Καὶ ἐπορεύοντο οἱ γονεῖς αὐτοῦ κατ᾽ ἔτος εἰς Ἰερουσαλὴμ τῇ ἑορτῇ τοῦ πάσχα.&nbsp;&nbsp;</span>
<span class="ver"><b>42</b></span> <span class="text">Καὶ ὅτε ἐγένετο ἐτῶν δώδεκα, ἀναβαινόντων αὐτῶν κατὰ τὸ ἔθος τῆς ἑορτῆς</span>
<span class="ver"><b>43</b></span> <span class="text">καὶ τελειωσάντων τὰς ἡμέρας, ἐν τῷ ὑποστρέφειν αὐτοὺς ὑπέμεινεν Ἰησοῦς ὁ παῖς ἐν Ἰερουσαλήμ, καὶ οὐκ ἔγνωσαν οἱ γονεῖς αὐτοῦ.&nbsp;&nbsp;</span>
<span class="ver"><b>44</b></span> <span class="text">νομίσαντες δὲ αὐτὸν εἶναι ἐν τῇ συνοδίᾳ ἦλθον ἡμέρας ὁδὸν καὶ ἀνεζήτουν αὐτὸν ἐν τοῖς συγγενεῦσιν καὶ τοῖς γνωστοῖς,</span>
<span class="ver"><b>45</b></span> <span class="text">καὶ μὴ εὑρόντες ὑπέστρεψαν εἰς Ἰερουσαλὴμ ἀναζητοῦντες αὐτόν.&nbsp;&nbsp;</span>
<span class="ver"><b>46</b></span> <span class="text">καὶ ἐγένετο μετὰ ἡμέρας τρεῖς εὗρον αὐτὸν ἐν τῷ ἱερῷ καθεζόμενον ἐν μέσῳ τῶν διδασκάλων καὶ ἀκούοντα αὐτῶν καὶ ἐπερωτῶντα αὐτούς·&nbsp;&nbsp;</span>
<span class="ver"><b>47</b></span> <span class="text">ἐξίσταντο δὲ πάντες οἱ ἀκούοντες αὐτοῦ ἐπὶ τῇ συνέσει καὶ ταῖς ἀποκρίσεσιν αὐτοῦ.&nbsp;&nbsp;</span>
<span class="ver"><b>48</b></span> <span class="text">Καὶ ἰδόντες αὐτὸν ἐξεπλάγησαν, καὶ εἶπεν πρὸς αὐτὸν ἡ μήτηρ αὐτοῦ·&nbsp;&nbsp; τέκνον, τί ἐποίησας ἡμῖν οὕτως;&nbsp;&nbsp; ἰδοὺ ὁ πατήρ σου κἀγὼ ὀδυνώμενοι ζητοῦμεν σε.&nbsp;&nbsp;</span>
<span class="ver"><b>49</b></span> <span class="text">καὶ εἶπεν πρὸς αὐτούς·&nbsp;&nbsp; τί ὅτι ἐζητεῖτέ με;&nbsp;&nbsp; οὐκ ᾔδειτε ὅτι ἐν τοῖς τοῦ πατρός μου δεῖ εἶναί με;&nbsp;&nbsp;</span>
<span class="ver"><b>50</b></span> <span class="text">καὶ αὐτοὶ οὐ συνῆκαν τὸ ῥῆμα ὃ ἐλάλησεν αὐτοῖς.&nbsp;&nbsp;</span>
<span class="ver"><b>51</b></span> <span class="text">καὶ κατέβη μετ᾽ αὐτῶν καὶ ἦλθεν εἰς Ναζαρὲτ καὶ ἦν ὑποτασσόμενος αὐτοῖς.&nbsp;&nbsp; καὶ ἡ μήτηρ αὐτοῦ διετήρει πάντα τὰ ῥήματα ἐν τῇ καρδίᾳ αὐτῆς.&nbsp;&nbsp;</span>
<span class="ver"><b>52</b></span> <span class="text">Καὶ Ἰησοῦς προέκοπτεν τῇ σοφίᾳ καὶ ἡλικίᾳ καὶ χάριτι παρὰ θεῷ καὶ ἀνθρώποις.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;3</div>
<span class="ver"><b>1</b></span> <span class="text">Ἐν ἔτει δὲ πεντεκαιδεκάτῳ τῆς ἡγεμονίας Τιβερίου Καίσαρος, ἡγεμονεύοντος Ποντίου Πειλάτου τῆς Ἰουδαίας, καὶ τετραρχοῦντος τῆς Γαλιλαίας Ἡρῴδου, Φιλίππου δὲ τοῦ ἀδελφοῦ αὐτοῦ τετραρχοῦντος τῆς Ἰτουραίας καὶ Τραχωνίτιδος χώρας, καὶ Λυσανίου τῆς Ἀβειληνῆς τετραρχοῦντος,</span>
<span class="ver"><b>2</b></span> <span class="text">ἐπὶ ἀρχιερέως Ἅννα καὶ Καϊάφα, ἐγένετο ῥῆμα θεοῦ ἐπὶ Ἰωάννην τὸν Ζαχαρίου υἱὸν ἐν τῇ ἐρήμῳ.&nbsp;&nbsp;</span>
<span class="ver"><b>3</b></span> <span class="text">Καὶ ἦλθεν εἰς πᾶσαν περίχωρον τοῦ Ἰορδάνου κηρύσσων βάπτισμα μετανοίας εἰς ἄφεσιν ἁμαρτιῶν,</span>
<span class="ver"><b>4</b></span> <span class="text">ὡς γέγραπται ἐν βίβλῳ λόγων Ἠσαΐου τοῦ προφήτου·&nbsp;&nbsp; φωνὴ βοῶντος ἐν τῇ ἐρήμῳ·&nbsp;&nbsp; ἑτοιμάσατε τὴν ὁδὸν κυρίου, εὐθείας ποιεῖτε τὰς τρίβους αὐτοῦ·&nbsp;&nbsp;</span>
<span class="ver"><b>5</b></span> <span class="text">πᾶσα φάραγξ πληρωθήσεται καὶ πᾶν ὄρος καὶ βουνὸς ταπεινωθήσεται, καὶ ἔσται τὰ σκολιὰ εἰς εὐθεῖαν καὶ αἱ τραχεῖαι εἰς ὁδοὺς λείας·&nbsp;&nbsp;</span>
<span class="ver"><b>6</b></span> <span class="text">καὶ ὄψεται πᾶσα σὰρξ τὸ σωτήριον τοῦ θεοῦ.&nbsp;&nbsp;</span>
<span class="ver"><b>7</b></span> <span class="text">Ἔλεγεν οὖν τοῖς ἐκπορευομένοις ὄχλοις βαπτισθῆναι ὑπ᾽ αὐτοῦ·&nbsp;&nbsp; γεννήματα ἐχιδνῶν, τίς ὑπέδειξεν ὑμῖν φυγεῖν ἀπὸ τῆς μελλούσης ὀργῆς;&nbsp;&nbsp;</span>
<span class="ver"><b>8</b></span> <span class="text">ποιήσατε οὖν καρποὺς ἀξίους τῆς μετανοίας καὶ μὴ ἄρξησθε λέγειν ἐν ἑαυτοῖς·&nbsp;&nbsp; πατέρα ἔχομεν τὸν Ἀβραάμ.&nbsp;&nbsp; λέγω γὰρ ὑμῖν ὅτι δύναται ὁ θεὸς ἐκ τῶν λίθων τούτων ἐγεῖραι τέκνα τῷ Ἀβραάμ.&nbsp;&nbsp;</span>
<span class="ver"><b>9</b></span> <span class="text">ἤδη δὲ καὶ ἡ ἀξίνη πρὸς τὴν ῥίζαν τῶν δένδρων κεῖται·&nbsp;&nbsp; πᾶν οὖν δένδρον μὴ ποιοῦν καρπὸν καλὸν ἐκκόπτεται καὶ εἰς πῦρ βάλλεται.&nbsp;&nbsp;</span>
<span class="ver"><b>10</b></span> <span class="text">Καὶ ἐπηρώτων αὐτὸν οἱ ὄχλοι λέγοντες·&nbsp;&nbsp; τί οὖν ποιήσωμεν;&nbsp;&nbsp;</span>
<span class="ver"><b>11</b></span> <span class="text">ἀποκριθεὶς δὲ ἔλεγεν αὐτοῖς·&nbsp;&nbsp; ὁ ἔχων δύο χιτῶνας μεταδότω τῷ μὴ ἔχοντι, καὶ ὁ ἔχων βρώματα ὁμοίως ποιείτω.&nbsp;&nbsp;</span>
<span class="ver"><b>12</b></span> <span class="text">ἦλθον δὲ καὶ τελῶναι βαπτισθῆναι καὶ εἶπον πρὸς αὐτόν·&nbsp;&nbsp; διδάσκαλε, τί ποιήσωμεν;&nbsp;&nbsp;</span>
<span class="ver"><b>13</b></span> <span class="text">ὁ δὲ εἶπεν πρὸς αὐτούς·&nbsp;&nbsp; μηδὲν πλέον παρὰ τὸ διατεταγμένον ὑμῖν πράσσετε.&nbsp;&nbsp;</span>
<span class="ver"><b>14</b></span> <span class="text">ἐπηρώτων δὲ αὐτὸν καὶ στρατευόμενοι λέγοντες·&nbsp;&nbsp; τί ποιήσωμεν καὶ ἡμεῖς;&nbsp;&nbsp; καὶ εἶπεν αὐτοῖς·&nbsp;&nbsp; μηδένα διασείσητε μηδὲ συκοφαντήσητε καὶ ἀρκεῖσθε τοῖς ὀψωνίοις ὑμῶν.&nbsp;&nbsp;</span>
<span class="ver"><b>15</b></span> <span class="text">Προσδοκῶντος δὲ τοῦ λαοῦ καὶ διαλογιζομένων πάντων ἐν ταῖς καρδίαις αὐτῶν περὶ τοῦ Ἰωάννου, μήποτε αὐτὸς εἴη ὁ χριστός,</span>
<span class="ver"><b>16</b></span> <span class="text">ἀπεκρίνατο λέγων πᾶσιν ὁ Ἰωάννης·&nbsp;&nbsp; ἐγὼ μὲν ὕδατι βαπτίζω ὑμᾶς·&nbsp;&nbsp; ἔρχεται δὲ ὁ ἰσχυρότερός μου, οὗ οὐκ εἰμὶ ἱκανὸς λῦσαι τὸν ἱμάντα τῶν ὑποδημάτων αὐτοῦ·&nbsp;&nbsp; αὐτὸς ὑμᾶς βαπτίσει ἐν πνεύματι ἁγίῳ καὶ πυρί·&nbsp;&nbsp;</span>
<span class="ver"><b>17</b></span> <span class="text">οὗ τὸ πτύον ἐν τῇ χειρὶ αὐτοῦ διακαθᾶραι τὴν ἅλωνα αὐτοῦ καὶ συναγαγεῖν τὸν σῖτον εἰς τὴν ἀποθήκην αὐτοῦ, τὸ δὲ ἄχυρον κατακαύσει πυρὶ ἀσβέστῳ.&nbsp;&nbsp;</span>
<span class="ver"><b>18</b></span> <span class="text">Πολλὰ μὲν οὖν καὶ ἕτερα παρακαλῶν εὐηγγελίζετο τὸν λαόν.&nbsp;&nbsp;</span>
<span class="ver"><b>19</b></span> <span class="text">Ὁ δὲ Ἡρῴδης ὁ τετράρχης, ἐλεγχόμενος ὑπ᾽ αὐτοῦ περὶ Ἡρῳδιάδος τῆς γυναικὸς τοῦ ἀδελφοῦ αὐτοῦ καὶ περὶ πάντων ὧν ἐποίησεν πονηρῶν ὁ Ἡρῴδης,</span>
<span class="ver"><b>20</b></span> <span class="text">προσέθηκεν καὶ τοῦτο ἐπὶ πᾶσιν κατέκλεισεν τὸν Ἰωάννην ἐν φυλακῇ.&nbsp;&nbsp;</span>
<span class="ver"><b>21</b></span> <span class="text">Ἐγένετο δὲ ἐν τῷ βαπτισθῆναι ἅπαντα τὸν λαὸν καὶ Ἰησοῦ βαπτισθέντος καὶ προσευχομένου ἀνεῳχθῆναι τὸν οὐρανὸν</span>
<span class="ver"><b>22</b></span> <span class="text">καὶ καταβῆναι τὸ πνεῦμα τὸ ἅγιον σωματικῷ εἴδει ὡς περιστερὰν ἐπ᾽ αὐτόν, καὶ φωνὴν ἐξ οὐρανοῦ γενέσθαι·&nbsp;&nbsp; σὺ εἶ ὁ υἱός μου ὁ ἀγαπητός, ἐν σοὶ εὐδόκησα.&nbsp;&nbsp;</span>
<span class="ver"><b>23</b></span> <span class="text">Καὶ αὐτὸς ἦν Ἰησοῦς ἀρχόμενος ὡσεὶ ἐτῶν τριάκοντα, ὢν υἱός, ὡς ἐνομίζετο, Ἰωσὴφ τοῦ Ἠλεὶ</span>
<span class="ver"><b>24</b></span> <span class="text">τοῦ Ματθάτ τοῦ Λευεὶ τοῦ Μελχεὶ τοῦ Ἰανναὶ τοῦ Ἰωσὴφ</span>
<span class="ver"><b>25</b></span> <span class="text">τοῦ Ματταθίου τοῦ Ἀμὼς τοῦ Ναοὺμ τοῦ Ἑσλεὶ τοῦ Ναγγαὶ</span>
<span class="ver"><b>26</b></span> <span class="text">τοῦ Μάαθ τοῦ Ματταθίου τοῦ Σεμεεῒν τοῦ Ἰωσὴχ τοῦ Ἰωδὰ</span>
<span class="ver"><b>27</b></span> <span class="text">τοῦ Ἰωανὰν τοῦ Ῥησὰ τοῦ Ζοροβαβὲλ τοῦ Σαλαθιὴλ τοῦ Νηρεὶ</span>
<span class="ver"><b>28</b></span> <span class="text">τοῦ Μελχεὶ τοῦ Ἀδδεὶ τοῦ Κωσὰμ τοῦ Ἐλμαδὰμ τοῦ Ἢρ</span>
<span class="ver"><b>29</b></span> <span class="text">τοῦ Ἰησοῦ τοῦ Ἐλιέζερ τοῦ Ἰωρεὶμ τοῦ Μαθθὰτ τοῦ Λευεὶ</span>
<span class="ver"><b>30</b></span> <span class="text">τοῦ Συμεὼν τοῦ Ἰούδα τοῦ Ἰωσὴφ τοῦ Ἰωνὰμ τοῦ Ἐλιακεὶμ</span>
<span class="ver"><b>31</b></span> <span class="text">τοῦ Μελεὰ τοῦ Μεννὰ τοῦ Ματταθὰ τοῦ Ναθὰμ τοῦ Δαυὶδ</span>
<span class="ver"><b>32</b></span> <span class="text">τοῦ Ἰεσσαὶ τοῦ Ἰωβὴδ τοῦ Βόος τοῦ Σαλὰ τοῦ Ναασσὼν</span>
<span class="ver"><b>33</b></span> <span class="text">τοῦ Ἀμιναδὰβ τοῦ Ἀδμεὶν τοῦ Ἀρνεὶ τοῦ Ἑσρὼμ τοῦ Φάρες τοῦ Ἰούδα</span>
<span class="ver"><b>34</b></span> <span class="text">τοῦ Ἰακὼβ τοῦ Ἰσαὰκ τοῦ Ἀβραὰμ τοῦ Θάρα τοῦ Ναχὼρ</span>
<span class="ver"><b>35</b></span> <span class="text">τοῦ Σεροὺχ τοῦ Ῥαγαὺ τοῦ Φάλεκ τοῦ Ἔβερ τοῦ Σαλὰ</span>
<span class="ver"><b>36</b></span> <span class="text">τοῦ Καϊνὰμ τοῦ Ἀρφαξὰδ τοῦ Σὴμ τοῦ Νῶε τοῦ Λάμεχ</span>
<span class="ver"><b>37</b></span> <span class="text">τοῦ Μαθουσαλὰ τοῦ Ἑνὼχ τοῦ Ἰάρετ τοῦ Μαλελεὴλ τοῦ Καϊνὰμ</span>
<span class="ver"><b>38</b></span> <span class="text">τοῦ Ἐνὼς τοῦ Σὴθ τοῦ Ἀδὰμ τοῦ θεοῦ.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;4</div>
<span class="ver"><b>1</b></span> <span class="text">Ἰησοῦς δὲ πλήρης πνεύματος ἁγίου ὑπέστρεψεν ἀπὸ τοῦ Ἰορδάνου καὶ ἤγετο ἐν τῷ πνεύματι ἐν τῇ ἐρήμῳ</span>
<span class="ver"><b>2</b></span> <span class="text">ἡμέρας τεσσεράκοντα πειραζόμενος ὑπὸ τοῦ διαβόλου.&nbsp;&nbsp; Καὶ οὐκ ἔφαγεν οὐδὲν ἐν ταῖς ἡμέραις ἐκείναις καὶ συντελεσθεισῶν αὐτῶν ἐπείνασεν.&nbsp;&nbsp;</span>
<span class="ver"><b>3</b></span> <span class="text">εἶπεν δὲ αὐτῷ ὁ διάβολος·&nbsp;&nbsp; εἰ υἱὸς εἶ τοῦ θεοῦ, εἰπὲ τῷ λίθῳ τούτῳ ἵνα γένηται ἄρτος.&nbsp;&nbsp;</span>
<span class="ver"><b>4</b></span> <span class="text">καὶ ἀπεκρίθη πρὸς αὐτὸν ὁ Ἰησοῦς·&nbsp;&nbsp; γέγραπται ὅτι οὐκ ἐπ᾽ ἄρτῳ μόνῳ ζήσεται ὁ ἄνθρωπος.&nbsp;&nbsp;</span>
<span class="ver"><b>5</b></span> <span class="text">Καὶ ἀναγαγὼν αὐτὸν ἔδειξεν αὐτῷ πάσας τὰς βασιλείας τῆς οἰκουμένης ἐν στιγμῇ χρόνου</span>
<span class="ver"><b>6</b></span> <span class="text">καὶ εἶπεν αὐτῷ ὁ διάβολος·&nbsp;&nbsp; σοὶ δώσω τὴν ἐξουσίαν ταύτην ἅπασαν καὶ τὴν δόξαν αὐτῶν, ὅτι ἐμοὶ παραδέδοται καὶ ᾧ ἐὰν θέλω δίδωμι αὐτήν·&nbsp;&nbsp;</span>
<span class="ver"><b>7</b></span> <span class="text">σὺ οὖν ἐὰν προσκυνήσῃς ἐνώπιον ἐμοῦ, ἔσται σοῦ πᾶσα.&nbsp;&nbsp;</span>
<span class="ver"><b>8</b></span> <span class="text">καὶ ἀποκριθεὶς ὁ Ἰησοῦς εἶπεν αὐτῷ·&nbsp;&nbsp; γέγραπται·&nbsp;&nbsp; κύριον τὸν θεόν σου προσκυνήσεις καὶ αὐτῷ μόνῳ λατρεύσεις.&nbsp;&nbsp;</span>
<span class="ver"><b>9</b></span> <span class="text">Ἤγαγεν δὲ αὐτὸν εἰς Ἰερουσαλὴμ καὶ ἔστησεν ἐπὶ τὸ πτερύγιον τοῦ ἱεροῦ καὶ εἶπεν αὐτῷ·&nbsp;&nbsp; εἰ υἱὸς εἶ τοῦ θεοῦ, βάλε σεαυτὸν ἐντεῦθεν κάτω·&nbsp;&nbsp;</span>
<span class="ver"><b>10</b></span> <span class="text">γέγραπται γὰρ ὅτι τοῖς ἀγγέλοις αὐτοῦ ἐντελεῖται περὶ σοῦ τοῦ διαφυλάξαι σε</span>
<span class="ver"><b>11</b></span> <span class="text">καὶ ὅτι ἐπὶ χειρῶν ἀροῦσίν σε, μήποτε προσκόψῃς πρὸς λίθον τὸν πόδα σου.&nbsp;&nbsp;</span>
<span class="ver"><b>12</b></span> <span class="text">καὶ ἀποκριθεὶς εἶπεν αὐτῷ ὁ Ἰησοῦς ὅτι εἴρηται·&nbsp;&nbsp; οὐκ ἐκπειράσεις κύριον τὸν θεόν σου.&nbsp;&nbsp;</span>
<span class="ver"><b>13</b></span> <span class="text">Καὶ συντελέσας πάντα πειρασμὸν ὁ διάβολος ἀπέστη ἀπ᾽ αὐτοῦ ἄχρι καιροῦ.&nbsp;&nbsp;</span>
<span class="ver"><b>14</b></span> <span class="text">Καὶ ὑπέστρεψεν ὁ Ἰησοῦς ἐν τῇ δυνάμει τοῦ πνεύματος εἰς τὴν Γαλιλαίαν.&nbsp;&nbsp; καὶ φήμη ἐξῆλθεν καθ᾽ ὅλης τῆς περιχώρου περὶ αὐτοῦ.&nbsp;&nbsp;</span>
<span class="ver"><b>15</b></span> <span class="text">καὶ αὐτὸς ἐδίδασκεν ἐν ταῖς συναγωγαῖς αὐτῶν δοξαζόμενος ὑπὸ πάντων.&nbsp;&nbsp;</span>
<span class="ver"><b>16</b></span> <span class="text">Καὶ ἦλθεν εἰς Ναζαρά, οὗ ἦν τεθραμμένος, καὶ εἰσῆλθεν κατὰ τὸ εἰωθὸς αὐτῷ ἐν τῇ ἡμέρᾳ τῶν σαββάτων εἰς τὴν συναγωγὴν καὶ ἀνέστη ἀναγνῶναι.&nbsp;&nbsp;</span>
<span class="ver"><b>17</b></span> <span class="text">καὶ ἐπεδόθη αὐτῷ βιβλίον τοῦ προφήτου Ἠσαΐου καὶ ἀναπτύξας τὸ βιβλίον εὗρεν τὸν τόπον οὗ ἦν γεγραμμένον·&nbsp;&nbsp;</span>
<span class="ver"><b>18</b></span> <span class="text">πνεῦμα κυρίου ἐπ᾽ ἐμὲ οὗ εἵνεκεν ἔχρισέν με εὐαγγελίσασθαι πτωχοῖς, ἀπέσταλκέν με, κηρύξαι αἰχμαλώτοις ἄφεσιν καὶ τυφλοῖς ἀνάβλεψιν, ἀποστεῖλαι τεθραυσμένους ἐν ἀφέσει,</span>
<span class="ver"><b>19</b></span> <span class="text">κηρύξαι ἐνιαυτὸν κυρίου δεκτόν.&nbsp;&nbsp;</span>
<span class="ver"><b>20</b></span> <span class="text">καὶ πτύξας τὸ βιβλίον ἀποδοὺς τῷ ὑπηρέτῃ ἐκάθισεν·&nbsp;&nbsp; καὶ πάντων οἱ ὀφθαλμοὶ ἐν τῇ συναγωγῇ ἦσαν ἀτενίζοντες αὐτῷ.&nbsp;&nbsp;</span>
<span class="ver"><b>21</b></span> <span class="text">ἤρξατο δὲ λέγειν πρὸς αὐτοὺς ὅτι σήμερον πεπλήρωται ἡ γραφὴ αὕτη ἐν τοῖς ὠσὶν ὑμῶν.&nbsp;&nbsp;</span>
<span class="ver"><b>22</b></span> <span class="text">Καὶ πάντες ἐμαρτύρουν αὐτῷ καὶ ἐθαύμαζον ἐπὶ τοῖς λόγοις τῆς χάριτος τοῖς ἐκπορευομένοις ἐκ τοῦ στόματος αὐτοῦ καὶ ἔλεγον·&nbsp;&nbsp; οὐχὶ υἱός ἐστιν Ἰωσὴφ οὗτος;&nbsp;&nbsp;</span>
<span class="ver"><b>23</b></span> <span class="text">καὶ εἶπεν πρὸς αὐτούς·&nbsp;&nbsp; πάντως ἐρεῖτέ μοι τὴν παραβολὴν ταύτην·&nbsp;&nbsp; ἰατρέ, θεράπευσον σεαυτόν·&nbsp;&nbsp; ὅσα ἠκούσαμεν γενόμενα εἰς τὴν Καφαρναοὺμ ποίησον καὶ ὧδε ἐν τῇ πατρίδι σου.&nbsp;&nbsp;</span>
<span class="ver"><b>24</b></span> <span class="text">εἶπεν δέ·&nbsp;&nbsp; ἀμὴν λέγω ὑμῖν ὅτι οὐδεὶς προφήτης δεκτός ἐστιν ἐν τῇ πατρίδι αὐτοῦ.&nbsp;&nbsp;</span>
<span class="ver"><b>25</b></span> <span class="text">ἐπ᾽ ἀληθείας δὲ λέγω ὑμῖν, πολλαὶ χῆραι ἦσαν ἐν ταῖς ἡμέραις Ἠλείου ἐν τῷ Ἰσραήλ, ὅτε ἐκλείσθη ὁ οὐρανὸς ἐπὶ ἔτη τρία καὶ μῆνας ἕξ, ὡς ἐγένετο λιμὸς μέγας ἐπὶ πᾶσαν τὴν γῆν,</span>
<span class="ver"><b>26</b></span> <span class="text">καὶ πρὸς οὐδεμίαν αὐτῶν ἐπέμφθη Ἠλείας εἰ μὴ εἰς Σάρεπτα τῆς Σιδωνίας πρὸς γυναῖκα χήραν.&nbsp;&nbsp;</span>
<span class="ver"><b>27</b></span> <span class="text">καὶ πολλοὶ λεπροὶ ἦσαν ἐν τῷ Ἰσραὴλ ἐπὶ Ἐλισαίου τοῦ προφήτου, καὶ οὐδεὶς αὐτῶν ἐκαθαρίσθη εἰ μὴ Ναιμὰν ὁ Σύρος.&nbsp;&nbsp;</span>
<span class="ver"><b>28</b></span> <span class="text">καὶ ἐπλήσθησαν πάντες θυμοῦ ἐν τῇ συναγωγῇ ἀκούοντες ταῦτα</span>
<span class="ver"><b>29</b></span> <span class="text">καὶ ἀναστάντες ἐξέβαλον αὐτὸν ἔξω τῆς πόλεως καὶ ἤγαγον αὐτὸν ἕως ὀφρύος τοῦ ὄρους ἐφ᾽ οὗ ἡ πόλις ᾠκοδόμητο αὐτῶν ὥστε κατακρημνίσαι αὐτόν·&nbsp;&nbsp;</span>
<span class="ver"><b>30</b></span> <span class="text">αὐτὸς δὲ διελθὼν διὰ μέσου αὐτῶν ἐπορεύετο.&nbsp;&nbsp;</span>
<span class="ver"><b>31</b></span> <span class="text">Καὶ κατῆλθεν εἰς Καφαρναοὺμ πόλιν τῆς Γαλιλαίας.&nbsp;&nbsp; καὶ ἦν διδάσκων αὐτοὺς ἐν τοῖς σάββασιν·&nbsp;&nbsp;</span>
<span class="ver"><b>32</b></span> <span class="text">καὶ ἐξεπλήσσοντο ἐπὶ τῇ διδαχῇ αὐτοῦ, ὅτι ἐν ἐξουσίᾳ ἦν ὁ λόγος αὐτοῦ.&nbsp;&nbsp;</span>
<span class="ver"><b>33</b></span> <span class="text">Καὶ ἐν τῇ συναγωγῇ ἦν ἄνθρωπος ἔχων πνεῦμα δαιμονίου ἀκαθάρτου καὶ ἀνέκραξεν φωνῇ μεγάλῃ·&nbsp;&nbsp;</span>
<span class="ver"><b>34</b></span> <span class="text">ἔα, τί ἡμῖν καὶ σοί, Ἰησοῦ Ναζαρηνέ;&nbsp;&nbsp; ἦλθες ἀπολέσαι ἡμᾶς;&nbsp;&nbsp; οἶδά σε τίς εἶ, ὁ ἅγιος τοῦ θεοῦ.&nbsp;&nbsp;</span>
<span class="ver"><b>35</b></span> <span class="text">καὶ ἐπετίμησεν αὐτῷ ὁ Ἰησοῦς λέγων·&nbsp;&nbsp; φιμώθητι καὶ ἔξελθε ἀπ᾽ αὐτοῦ.&nbsp;&nbsp; καὶ ῥῖψαν αὐτὸν τὸ δαιμόνιον εἰς τὸ μέσον ἐξῆλθεν ἀπ᾽ αὐτοῦ μηδὲν βλάψαν αὐτόν.&nbsp;&nbsp;</span>
<span class="ver"><b>36</b></span> <span class="text">καὶ ἐγένετο θάμβος ἐπὶ πάντας καὶ συνελάλουν πρὸς ἀλλήλους λέγοντες·&nbsp;&nbsp; τίς ὁ λόγος οὗτος ὅτι ἐν ἐξουσίᾳ καὶ δυνάμει ἐπιτάσσει τοῖς ἀκαθάρτοις πνεύμασιν καὶ ἐξέρχονται;&nbsp;&nbsp;</span>
<span class="ver"><b>37</b></span> <span class="text">καὶ ἐξεπορεύετο ἦχος περὶ αὐτοῦ εἰς πάντα τόπον τῆς περιχώρου.&nbsp;&nbsp;</span>
<span class="ver"><b>38</b></span> <span class="text">Ἀναστὰς δὲ ἀπὸ τῆς συναγωγῆς εἰσῆλθεν εἰς τὴν οἰκίαν Σίμωνος.&nbsp;&nbsp; πενθερὰ δὲ τοῦ Σίμωνος ἦν συνεχομένη πυρετῷ μεγάλῳ καὶ ἠρώτησαν αὐτὸν περὶ αὐτῆς.&nbsp;&nbsp;</span>
<span class="ver"><b>39</b></span> <span class="text">καὶ ἐπιστὰς ἐπάνω αὐτῆς ἐπετίμησεν τῷ πυρετῷ καὶ ἀφῆκεν αὐτήν·&nbsp;&nbsp; παραχρῆμα δὲ ἀναστᾶσα διηκόνει αὐτοῖς.&nbsp;&nbsp;</span>
<span class="ver"><b>40</b></span> <span class="text">Δύνοντος δὲ τοῦ ἡλίου ἅπαντες ὅσοι εἶχον ἀσθενοῦντας νόσοις ποικίλαις ἤγαγον αὐτοὺς πρὸς αὐτόν·&nbsp;&nbsp; ὁ δὲ ἑνὶ ἑκάστῳ αὐτῶν τὰς χεῖρας ἐπιτιθεὶς ἐθεράπευεν αὐτούς.&nbsp;&nbsp;</span>
<span class="ver"><b>41</b></span> <span class="text">ἐξήρχετο δὲ καὶ δαιμόνια ἀπὸ πολλῶν κραυγάζοντα καὶ λέγοντα ὅτι σὺ εἶ ὁ υἱὸς τοῦ θεοῦ.&nbsp;&nbsp; καὶ ἐπιτιμῶν οὐκ εἴα αὐτὰ λαλεῖν, ὅτι ᾔδεισαν τὸν χριστὸν αὐτὸν εἶναι.&nbsp;&nbsp;</span>
<span class="ver"><b>42</b></span> <span class="text">Γενομένης δὲ ἡμέρας ἐξελθὼν ἐπορεύθη εἰς ἔρημον τόπον·&nbsp;&nbsp; καὶ οἱ ὄχλοι ἐπεζήτουν αὐτὸν καὶ ἦλθον ἕως αὐτοῦ καὶ κατεῖχον αὐτὸν τοῦ μὴ πορεύεσθαι ἀπ᾽ αὐτῶν.&nbsp;&nbsp;</span>
<span class="ver"><b>43</b></span> <span class="text">ὁ δὲ εἶπεν πρὸς αὐτοὺς ὅτι καὶ ταῖς ἑτέραις πόλεσιν εὐαγγελίσασθαί με δεῖ τὴν βασιλείαν τοῦ θεοῦ, ὅτι ἐπὶ τοῦτο ἀπεστάλην.&nbsp;&nbsp;</span>
<span class="ver"><b>44</b></span> <span class="text">Καὶ ἦν κηρύσσων εἰς τὰς συναγωγὰς τῆς Ἰουδαίας.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;5</div>
<span class="ver"><b>1</b></span> <span class="text">Ἐγένετο δὲ ἐν τῷ τὸν ὄχλον ἐπικεῖσθαι αὐτῷ καὶ ἀκούειν τὸν λόγον τοῦ θεοῦ καὶ αὐτὸς ἦν ἑστὼς παρὰ τὴν λίμνην Γεννησαρὲτ</span>
<span class="ver"><b>2</b></span> <span class="text">καὶ εἶδεν δύο πλοῖα ἑστῶτα παρὰ τὴν λίμνην·&nbsp;&nbsp; οἱ δὲ ἁλιεῖς ἀπ᾽ αὐτῶν ἀποβάντες ἔπλυνον τὰ δίκτυα.&nbsp;&nbsp;</span>
<span class="ver"><b>3</b></span> <span class="text">ἐμβὰς δὲ εἰς ἓν τῶν πλοίων, ὃ ἦν Σίμωνος, ἠρώτησεν αὐτὸν ἀπὸ τῆς γῆς ἐπαναγαγεῖν ὀλίγον·&nbsp;&nbsp; καθίσας δὲ ἐκ τοῦ πλοίου ἐδίδασκεν τοὺς ὄχλους.&nbsp;&nbsp;</span>
<span class="ver"><b>4</b></span> <span class="text">Ὡς δὲ ἐπαύσατο λαλῶν, εἶπεν πρὸς τὸν Σίμωνα·&nbsp;&nbsp; ἐπανάγαγε εἰς τὸ βάθος καὶ χαλάσατε τὰ δίκτυα ὑμῶν εἰς ἄγραν.&nbsp;&nbsp;</span>
<span class="ver"><b>5</b></span> <span class="text">καὶ ἀποκριθεὶς Σίμων εἶπεν·&nbsp;&nbsp; ἐπιστάτα, δι᾽ ὅλης νυκτὸς κοπιάσαντες οὐδὲν ἐλάβομεν·&nbsp;&nbsp; ἐπὶ δὲ τῷ ῥήματί σου χαλάσω τὰ δίκτυα.&nbsp;&nbsp;</span>
<span class="ver"><b>6</b></span> <span class="text">καὶ τοῦτο ποιήσαντες συνέκλεισαν πλῆθος ἰχθύων πολύ, διερρήσσετο δὲ τὰ δίκτυα αὐτῶν.&nbsp;&nbsp;</span>
<span class="ver"><b>7</b></span> <span class="text">καὶ κατένευσαν τοῖς μετόχοις ἐν τῷ ἑτέρῳ πλοίῳ τοῦ ἐλθόντας συνλαβέσθαι αὐτοῖς·&nbsp;&nbsp; καὶ ἦλθον καὶ ἔπλησαν ἀμφότερα τὰ πλοῖα ὥστε βυθίζεσθαι αὐτά.&nbsp;&nbsp;</span>
<span class="ver"><b>8</b></span> <span class="text">Ἰδὼν δὲ Σίμων Πέτρος προσέπεσεν τοῖς γόνασιν Ἰησοῦ λέγων·&nbsp;&nbsp; ἔξελθε ἀπ᾽ ἐμοῦ, ὅτι ἀνὴρ ἁμαρτωλός εἰμι, κύριε.&nbsp;&nbsp;</span>
<span class="ver"><b>9</b></span> <span class="text">θάμβος γὰρ περιέσχεν αὐτὸν καὶ πάντας τοὺς σὺν αὐτῷ ἐπὶ τῇ ἄγρᾳ τῶν ἰχθύων ὧν συνέλαβον,</span>
<span class="ver"><b>10</b></span> <span class="text">ὁμοίως δὲ καὶ Ἰάκωβον καὶ Ἰωάννην υἱοὺς Ζεβεδαίου, οἳ ἦσαν κοινωνοὶ τῷ Σίμωνι.&nbsp;&nbsp; καὶ εἶπεν πρὸς τὸν Σίμωνα ὁ Ἰησοῦς·&nbsp;&nbsp; μὴ φοβοῦ·&nbsp;&nbsp; ἀπὸ τοῦ νῦν ἀνθρώπους ἔσῃ ζωγρῶν.&nbsp;&nbsp;</span>
<span class="ver"><b>11</b></span> <span class="text">καὶ καταγαγόντες τὰ πλοῖα ἐπὶ τὴν γῆν ἀφέντες πάντα ἠκολούθησαν αὐτῷ.&nbsp;&nbsp;</span>
<span class="ver"><b>12</b></span> <span class="text">Καὶ ἐγένετο ἐν τῷ εἶναι αὐτὸν ἐν μιᾷ τῶν πόλεων καὶ ἰδοὺ ἀνὴρ πλήρης λέπρας·&nbsp;&nbsp; καὶ ἰδὼν δὲ τὸν Ἰησοῦν, πεσὼν ἐπὶ πρόσωπον ἐδεήθη αὐτοῦ λέγων·&nbsp;&nbsp; κύριε, ἐὰν θέλῃς δύνασαί με καθαρίσαι.&nbsp;&nbsp;</span>
<span class="ver"><b>13</b></span> <span class="text">καὶ ἐκτείνας τὴν χεῖρα ἥψατο αὐτοῦ λέγων·&nbsp;&nbsp; θέλω, καθαρίσθητι·&nbsp;&nbsp; καὶ εὐθέως ἡ λέπρα ἀπῆλθεν ἀπ᾽ αὐτοῦ.&nbsp;&nbsp;</span>
<span class="ver"><b>14</b></span> <span class="text">καὶ αὐτὸς παρήγγειλεν αὐτῷ μηδενὶ εἰπεῖν, ἀλλὰ ἀπελθὼν δεῖξον σεαυτὸν τῷ ἱερεῖ καὶ προσένεγκε περὶ τοῦ καθαρισμοῦ σου καθὼς προσέταξεν Μωϋσῆς, εἰς μαρτύριον αὐτοῖς.&nbsp;&nbsp;</span>
<span class="ver"><b>15</b></span> <span class="text">διήρχετο δὲ μᾶλλον ὁ λόγος περὶ αὐτοῦ, καὶ συνήρχοντο ὄχλοι πολλοὶ ἀκούειν καὶ θεραπεύεσθαι ἀπὸ τῶν ἀσθενειῶν αὐτῶν·&nbsp;&nbsp;</span>
<span class="ver"><b>16</b></span> <span class="text">αὐτὸς δὲ ἦν ὑποχωρῶν ἐν ταῖς ἐρήμοις καὶ προσευχόμενος.&nbsp;&nbsp;</span>
<span class="ver"><b>17</b></span> <span class="text">Καὶ ἐγένετο ἐν μιᾷ τῶν ἡμερῶν καὶ αὐτὸς ἦν διδάσκων, καὶ ἦσαν καθήμενοι Φαρισαῖοι καὶ νομοδιδάσκαλοι οἳ ἦσαν ἐληλυθότες ἐκ πάσης κώμης τῆς Γαλιλαίας καὶ Ἰουδαίας καὶ Ἰερουσαλήμ·&nbsp;&nbsp; καὶ δύναμις κυρίου ἦν εἰς τὸ ἰᾶσθαι αὐτόν.&nbsp;&nbsp;</span>
<span class="ver"><b>18</b></span> <span class="text">καὶ ἰδοὺ ἄνδρες φέροντες ἐπὶ κλίνης ἄνθρωπον ὃς ἦν παραλελυμένος καὶ ἐζήτουν αὐτὸν εἰσενεγκεῖν καὶ θεῖναι ἐνώπιον αὐτοῦ.&nbsp;&nbsp;</span>
<span class="ver"><b>19</b></span> <span class="text">καὶ μὴ εὑρόντες ποίας εἰσενέγκωσιν αὐτὸν διὰ τὸν ὄχλον, ἀναβάντες ἐπὶ τὸ δῶμα διὰ τῶν κεράμων καθῆκαν αὐτὸν σὺν τῷ κλινιδίῳ εἰς τὸ μέσον ἔμπροσθεν τοῦ Ἰησοῦ.&nbsp;&nbsp;</span>
<span class="ver"><b>20</b></span> <span class="text">καὶ ἰδὼν τὴν πίστιν αὐτῶν εἶπεν·&nbsp;&nbsp; ἄνθρωπε, ἀφέωνταί σοι αἱ ἁμαρτίαι σου.&nbsp;&nbsp;</span>
<span class="ver"><b>21</b></span> <span class="text">καὶ ἤρξαντο διαλογίζεσθαι οἱ γραμματεῖς καὶ οἱ Φαρισαῖοι λέγοντες·&nbsp;&nbsp; τίς ἐστιν οὗτος ὃς λαλεῖ βλασφημίας;&nbsp;&nbsp; τίς δύναται ἀφιέναι ἁμαρτίας εἰ μὴ μόνος ὁ θεός;&nbsp;&nbsp;</span>
<span class="ver"><b>22</b></span> <span class="text">ἐπιγνοὺς δὲ ὁ Ἰησοῦς τοὺς διαλογισμοὺς αὐτῶν ἀποκριθεὶς εἶπεν πρὸς αὐτούς·&nbsp;&nbsp; τί διαλογίζεσθε ἐν ταῖς καρδίαις ὑμῶν;&nbsp;&nbsp;</span>
<span class="ver"><b>23</b></span> <span class="text">τί ἐστιν εὐκοπώτερον, εἰπεῖν·&nbsp;&nbsp; ἀφέωνταί σοι αἱ ἁμαρτίαι σου, ἢ εἰπεῖν·&nbsp;&nbsp; ἔγειρε καὶ περιπάτει;&nbsp;&nbsp;</span>
<span class="ver"><b>24</b></span> <span class="text">ἵνα δὲ εἰδῆτε ὅτι ὁ υἱὸς τοῦ ἀνθρώπου ἐξουσίαν ἔχει ἐπὶ τῆς γῆς ἀφιέναι ἁμαρτίας – εἶπεν τῷ παραλελυμένῳ·&nbsp;&nbsp; σοὶ λέγω, ἔγειρε καὶ ἄρας τὸ κλινίδιόν σου πορεύου εἰς τὸν οἶκόν σου.&nbsp;&nbsp;</span>
<span class="ver"><b>25</b></span> <span class="text">καὶ παραχρῆμα ἀναστὰς ἐνώπιον αὐτῶν, ἄρας ἐφ᾽ ὃ κατέκειτο, ἀπῆλθεν εἰς τὸν οἶκον αὐτοῦ δοξάζων τὸν θεόν.&nbsp;&nbsp;</span>
<span class="ver"><b>26</b></span> <span class="text">καὶ ἔκστασις ἔλαβεν ἅπαντας καὶ ἐδόξαζον τὸν θεὸν καὶ ἐπλήσθησαν φόβου λέγοντες ὅτι εἴδομεν παράδοξα σήμερον.&nbsp;&nbsp;</span>
<span class="ver"><b>27</b></span> <span class="text">Καὶ μετὰ ταῦτα ἐξῆλθεν καὶ ἐθεάσατο τελώνην ὀνόματι Λευεὶν καθήμενον ἐπὶ τὸ τελώνιον, καὶ εἶπεν αὐτῷ·&nbsp;&nbsp; ἀκολούθει μοι.&nbsp;&nbsp;</span>
<span class="ver"><b>28</b></span> <span class="text">καὶ καταλιπὼν πάντα ἀναστὰς ἠκολούθει αὐτῷ.&nbsp;&nbsp;</span>
<span class="ver"><b>29</b></span> <span class="text">Καὶ ἐποίησεν δοχὴν μεγάλην Λευεὶς αὐτῷ ἐν τῇ οἰκίᾳ αὐτοῦ, καὶ ἦν ὄχλος πολὺς τελωνῶν καὶ ἄλλων οἳ ἦσαν μετ᾽ αὐτῶν κατακείμενοι.&nbsp;&nbsp;</span>
<span class="ver"><b>30</b></span> <span class="text">καὶ ἐγόγγυζον οἱ Φαρισαῖοι καὶ οἱ γραμματεῖς αὐτῶν πρὸς τοὺς μαθητὰς αὐτοῦ λέγοντες·&nbsp;&nbsp; διὰ τί μετὰ τῶν τελωνῶν καὶ ἁμαρτωλῶν ἐσθίετε καὶ πίνετε;&nbsp;&nbsp;</span>
<span class="ver"><b>31</b></span> <span class="text">καὶ ἀποκριθεὶς ὁ Ἰησοῦς εἶπεν πρὸς αὐτούς·&nbsp;&nbsp; οὐ χρείαν ἔχουσιν οἱ ὑγιαίνοντες ἰατροῦ ἀλλὰ οἱ κακῶς ἔχοντες·&nbsp;&nbsp;</span>
<span class="ver"><b>32</b></span> <span class="text">οὐκ ἐλήλυθα καλέσαι δικαίους ἀλλὰ ἁμαρτωλοὺς εἰς μετάνοιαν.&nbsp;&nbsp;</span>
<span class="ver"><b>33</b></span> <span class="text">Οἱ δὲ εἶπαν πρὸς αὐτόν·&nbsp;&nbsp; οἱ μαθηταὶ Ἰωάννου νηστεύουσιν πυκνὰ καὶ δεήσεις ποιοῦνται ὁμοίως καὶ οἱ τῶν Φαρισαίων, οἱ δὲ σοὶ ἐσθίουσιν καὶ πίνουσιν.&nbsp;&nbsp;</span>
<span class="ver"><b>34</b></span> <span class="text">ὁ δὲ Ἰησοῦς εἶπεν πρὸς αὐτούς·&nbsp;&nbsp; μὴ δύνασθε τοὺς υἱοὺς τοῦ νυμφῶνος ἐν ᾧ ὁ νυμφίος μετ᾽ αὐτῶν ἐστιν ποιῆσαι νηστεύειν;&nbsp;&nbsp;</span>
<span class="ver"><b>35</b></span> <span class="text">ἐλεύσονται δὲ ἡμέραι, καὶ ὅταν ἀπαρθῇ ἀπ᾽ αὐτῶν ὁ νυμφίος, τότε νηστεύσουσιν ἐν ἐκείναις ταῖς ἡμέραις.&nbsp;&nbsp;</span>
<span class="ver"><b>36</b></span> <span class="text">Ἔλεγεν δὲ καὶ παραβολὴν πρὸς αὐτοὺς ὅτι οὐδεὶς ἐπίβλημα ἀπὸ ἱματίου καινοῦ σχίσας ἐπιβάλλει ἐπὶ ἱμάτιον παλαιόν·&nbsp;&nbsp; εἰ δὲ μή γε, καὶ τὸ καινὸν σχίσει καὶ τῷ παλαιῷ οὐ συμφωνήσει τὸ ἐπίβλημα τὸ ἀπὸ τοῦ καινοῦ.&nbsp;&nbsp;</span>
<span class="ver"><b>37</b></span> <span class="text">καὶ οὐδεὶς βάλλει οἶνον νέον εἰς ἀσκοὺς παλαιούς·&nbsp;&nbsp; εἰ δὲ μή γε, ῥήξει ὁ οἶνος ὁ νέος τοὺς ἀσκοὺς καὶ αὐτὸς ἐκχυθήσεται καὶ οἱ ἀσκοὶ ἀπολοῦνται·&nbsp;&nbsp;</span>
<span class="ver"><b>38</b></span> <span class="text">ἀλλὰ οἶνον νέον εἰς ἀσκοὺς καινοὺς βλητέον.&nbsp;&nbsp;</span>
<span class="ver"><b>39</b></span> <span class="text">οὐδεὶς πιὼν παλαιὸν θέλει νέον·&nbsp;&nbsp; λέγει γάρ·&nbsp;&nbsp; ὁ παλαιὸς χρηστός ἐστιν.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;6</div>
<span class="ver"><b>1</b></span> <span class="text">Ἐγένετο δὲ ἐν σαββάτῳ διαπορεύεσθαι αὐτὸν διὰ σπορίμων, καὶ ἔτιλλον οἱ μαθηταὶ αὐτοῦ καὶ ἤσθιον τοὺς στάχυας ψώχοντες ταῖς χερσίν.&nbsp;&nbsp;</span>
<span class="ver"><b>2</b></span> <span class="text">τινὲς δὲ τῶν Φαρισαίων εἶπον·&nbsp;&nbsp; τί ποιεῖτε ὃ οὐκ ἔξεστιν τοῖς σάββασιν;&nbsp;&nbsp;</span>
<span class="ver"><b>3</b></span> <span class="text">καὶ ἀποκριθεὶς πρὸς αὐτοὺς εἶπεν ὁ Ἰησοῦς·&nbsp;&nbsp; οὐδὲ τοῦτο ἀνέγνωτε ὃ ἐποίησεν Δαυὶδ ὅτε ἐπείνασεν αὐτὸς καὶ οἱ μετ᾽ αὐτοῦ ὄντες,</span>
<span class="ver"><b>4</b></span> <span class="text">ὡς εἰσῆλθεν εἰς τὸν οἶκον τοῦ θεοῦ καὶ τοὺς ἄρτους τῆς προθέσεως λαβὼν ἔφαγεν καὶ ἔδωκεν τοῖς μετ᾽ αὐτοῦ, οὓς οὐκ ἔξεστιν φαγεῖν εἰ μὴ μόνους τοὺς ἱερεῖς;&nbsp;&nbsp;</span>
<span class="ver"><b>5</b></span> <span class="text">καὶ ἔλεγεν αὐτοῖς·&nbsp;&nbsp; κύριός ἐστιν τοῦ σαββάτου ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>6</b></span> <span class="text">Ἐγένετο δὲ ἐν ἑτέρῳ σαββάτῳ εἰσελθεῖν αὐτὸν εἰς τὴν συναγωγὴν καὶ διδάσκειν.&nbsp;&nbsp; καὶ ἦν ἄνθρωπος ἐκεῖ καὶ ἡ χεὶρ αὐτοῦ ἡ δεξιὰ ἦν ξηρά.&nbsp;&nbsp;</span>
<span class="ver"><b>7</b></span> <span class="text">παρετηροῦντο δὲ αὐτὸν οἱ γραμματεῖς καὶ οἱ Φαρισαῖοι εἰ ἐν τῷ σαββάτῳ θεραπεύσει, ἵνα εὕρωσιν κατηγορεῖν αὐτοῦ.&nbsp;&nbsp;</span>
<span class="ver"><b>8</b></span> <span class="text">αὐτὸς δὲ ᾔδει τοὺς διαλογισμοὺς αὐτῶν, εἶπεν δὲ τῷ ἀνδρὶ τῷ ξηρὰν ἔχοντι τὴν χεῖρα·&nbsp;&nbsp; ἔγειρε καὶ στῆθι εἰς τὸ μέσον·&nbsp;&nbsp; καὶ ἀναστὰς ἔστη.&nbsp;&nbsp;</span>
<span class="ver"><b>9</b></span> <span class="text">εἶπεν δὲ ὁ Ἰησοῦς πρὸς αὐτούς·&nbsp;&nbsp; ἐπερωτῶ ὑμᾶς εἰ ἔξεστιν τῷ σαββάτῳ ἀγαθοποιῆσαι ἢ κακοποιῆσαι, ψυχὴν σῶσαι ἢ ἀπολέσαι;&nbsp;&nbsp;</span>
<span class="ver"><b>10</b></span> <span class="text">καὶ περιβλεψάμενος πάντας αὐτοὺς εἶπεν αὐτῷ·&nbsp;&nbsp; ἔκτεινον τὴν χεῖρά σου.&nbsp;&nbsp; ὁ δὲ ἐποίησεν καὶ ἀποκατεστάθη ἡ χεὶρ αὐτοῦ.&nbsp;&nbsp;</span>
<span class="ver"><b>11</b></span> <span class="text">αὐτοὶ δὲ ἐπλήσθησαν ἀνοίας καὶ διελάλουν πρὸς ἀλλήλους τί ἂν ποιήσαιεν τῷ Ἰησοῦ.&nbsp;&nbsp;</span>
<span class="ver"><b>12</b></span> <span class="text">Ἐγένετο δὲ ἐν ταῖς ἡμέραις ταύταις ἐξελθεῖν αὐτὸν εἰς τὸ ὄρος προσεύξασθαι, καὶ ἦν διανυκτερεύων ἐν τῇ προσευχῇ τοῦ θεοῦ.&nbsp;&nbsp;</span>
<span class="ver"><b>13</b></span> <span class="text">Καὶ ὅτε ἐγένετο ἡμέρα, προσεφώνησεν τοὺς μαθητὰς αὐτοῦ, καὶ ἐκλεξάμενος ἀπ᾽ αὐτῶν δώδεκα, οὓς καὶ ἀποστόλους ὠνόμασεν·&nbsp;&nbsp;</span>
<span class="ver"><b>14</b></span> <span class="text">Σίμωνα ὃν καὶ ὠνόμασεν Πέτρον, καὶ Ἀνδρέαν τὸν ἀδελφὸν αὐτοῦ, καὶ Ἰάκωβον καὶ Ἰωάννην καὶ Φίλιππον καὶ Βαρθολομαῖον</span>
<span class="ver"><b>15</b></span> <span class="text">καὶ Μαθθαῖον καὶ Θωμᾶν καὶ Ἰάκωβον Ἁλφαίου καὶ Σίμωνα τὸν καλούμενον ζηλωτὴν</span>
<span class="ver"><b>16</b></span> <span class="text">καὶ Ἰούδαν Ἰακώβου καὶ Ἰούδαν Ἰσκαριώθ, ὃς ἐγένετο προδότης.&nbsp;&nbsp;</span>
<span class="ver"><b>17</b></span> <span class="text">Καὶ καταβὰς μετ᾽ αὐτῶν ἔστη ἐπὶ τόπου πεδινοῦ, καὶ ὄχλος πολὺς μαθητῶν αὐτοῦ, καὶ πλῆθος πολὺ τοῦ λαοῦ ἀπὸ πάσης τῆς Ἰουδαίας καὶ Ἰερουσαλὴμ καὶ τῆς παραλίου Τύρου καὶ Σιδῶνος,</span>
<span class="ver"><b>18</b></span> <span class="text">οἳ ἦλθον ἀκοῦσαι αὐτοῦ καὶ ἰαθῆναι ἀπὸ τῶν νόσων αὐτῶν·&nbsp;&nbsp; καὶ οἱ ἐνοχλούμενοι ἀπὸ πνευμάτων ἀκαθάρτων ἐθεραπεύοντο,</span>
<span class="ver"><b>19</b></span> <span class="text">καὶ πᾶς ὁ ὄχλος ἐζήτουν ἅπτεσθαι αὐτοῦ, ὅτι δύναμις παρ᾽ αὐτοῦ ἐξήρχετο καὶ ἰᾶτο πάντας.&nbsp;&nbsp;</span>
<span class="ver"><b>20</b></span> <span class="text">Καὶ αὐτὸς ἐπάρας τοὺς ὀφθαλμοὺς αὐτοῦ εἰς τοὺς μαθητὰς αὐτοῦ ἔλεγεν·&nbsp;&nbsp; Μακάριοι οἱ πτωχοί, ὅτι ὑμετέρα ἐστὶν ἡ βασιλεία τοῦ θεοῦ.&nbsp;&nbsp;</span>
<span class="ver"><b>21</b></span> <span class="text">μακάριοι οἱ πεινῶντες νῦν, ὅτι χορτασθήσεσθε.&nbsp;&nbsp; μακάριοι οἱ κλαίοντες νῦν, ὅτι γελάσετε.&nbsp;&nbsp;</span>
<span class="ver"><b>22</b></span> <span class="text">μακάριοί ἐστε ὅταν μισήσωσιν ὑμᾶς οἱ ἄνθρωποι καὶ ὅταν ἀφορίσωσιν ὑμᾶς καὶ ὀνειδίσωσιν καὶ ἐκβάλωσιν τὸ ὄνομα ὑμῶν ὡς πονηρὸν ἕνεκα τοῦ υἱοῦ τοῦ ἀνθρώπου·&nbsp;&nbsp;</span>
<span class="ver"><b>23</b></span> <span class="text">χάρητε ἐν ἐκείνῃ τῇ ἡμέρᾳ καὶ σκιρτήσατε, ἰδοὺ γὰρ ὁ μισθὸς ὑμῶν πολὺς ἐν τῷ οὐρανῷ·&nbsp;&nbsp; κατὰ τὰ αὐτὰ γὰρ ἐποίουν τοῖς προφήταις οἱ πατέρες αὐτῶν.&nbsp;&nbsp;</span>
<span class="ver"><b>24</b></span> <span class="text">Πλὴν οὐαὶ ὑμῖν τοῖς πλουσίοις, ὅτι ἀπέχετε τὴν παράκλησιν ὑμῶν.&nbsp;&nbsp;</span>
<span class="ver"><b>25</b></span> <span class="text">οὐαὶ ὑμῖν, οἱ ἐμπεπλησμένοι νῦν, ὅτι πεινάσετε.&nbsp;&nbsp; οὐαί, οἱ γελῶντες νῦν, ὅτι πενθήσετε καὶ κλαύσετε.&nbsp;&nbsp;</span>
<span class="ver"><b>26</b></span> <span class="text">οὐαὶ ὅταν ὑμᾶς καλῶς εἴπωσιν πάντες οἱ ἄνθρωποι·&nbsp;&nbsp; κατὰ τὰ αὐτὰ γὰρ ἐποίουν τοῖς ψευδοπροφήταις οἱ πατέρες αὐτῶν.&nbsp;&nbsp;</span>
<span class="ver"><b>27</b></span> <span class="text">ἀλλὰ ὑμῖν λέγω τοῖς ἀκούουσιν·&nbsp;&nbsp; ἀγαπᾶτε τοὺς ἐχθροὺς ὑμῶν, καλῶς ποιεῖτε τοῖς μισοῦσιν ὑμᾶς,</span>
<span class="ver"><b>28</b></span> <span class="text">εὐλογεῖτε τοὺς καταρωμένους ὑμᾶς, προσεύχεσθε περὶ τῶν ἐπηρεαζόντων ὑμᾶς.&nbsp;&nbsp;</span>
<span class="ver"><b>29</b></span> <span class="text">τῷ τύπτοντί σε ἐπὶ τὴν σιαγόνα πάρεχε καὶ τὴν ἄλλην, καὶ ἀπὸ τοῦ αἴροντός σου τὸ ἱμάτιον καὶ τὸν χιτῶνα μὴ κωλύσῃς.&nbsp;&nbsp;</span>
<span class="ver"><b>30</b></span> <span class="text">Παντὶ αἰτοῦντί σε δίδου, καὶ ἀπὸ τοῦ αἴροντος τὰ σὰ μὴ ἀπαίτει.&nbsp;&nbsp;</span>
<span class="ver"><b>31</b></span> <span class="text">Καὶ καθὼς θέλετε ἵνα ποιῶσιν ὑμῖν οἱ ἄνθρωποι ποιεῖτε αὐτοῖς ὁμοίως.&nbsp;&nbsp;</span>
<span class="ver"><b>32</b></span> <span class="text">καὶ εἰ ἀγαπᾶτε τοὺς ἀγαπῶντας ὑμᾶς, ποία ὑμῖν χάρις ἐστίν;&nbsp;&nbsp; καὶ γὰρ οἱ ἁμαρτωλοὶ τοὺς ἀγαπῶντας αὐτοὺς ἀγαπῶσιν.&nbsp;&nbsp;</span>
<span class="ver"><b>33</b></span> <span class="text">καὶ γὰρ ἐὰν ἀγαθοποιῆτε τοὺς ἀγαθοποιοῦντας ὑμᾶς, ποία ὑμῖν χάρις ἐστίν;&nbsp;&nbsp; καὶ οἱ ἁμαρτωλοὶ τὸ αὐτὸ ποιοῦσιν.&nbsp;&nbsp;</span>
<span class="ver"><b>34</b></span> <span class="text">καὶ ἐὰν δανίσητε παρ᾽ ὧν ἐλπίζετε λαβεῖν, ποία ὑμῖν χάρις ἐστίν;&nbsp;&nbsp; καὶ ἁμαρτωλοὶ ἁμαρτωλοῖς δανίζουσιν ἵνα ἀπολάβωσιν τὰ ἴσα.&nbsp;&nbsp;</span>
<span class="ver"><b>35</b></span> <span class="text">πλὴν ἀγαπᾶτε τοὺς ἐχθροὺς ὑμῶν καὶ ἀγαθοποιεῖτε καὶ δανίζετε μηδὲν ἀπελπίζοντες·&nbsp;&nbsp; καὶ ἔσται ὁ μισθὸς ὑμῶν πολύς, καὶ ἔσεσθε υἱοὶ ὑψίστου, ὅτι αὐτὸς χρηστός ἐστιν ἐπὶ τοὺς ἀχαρίστους καὶ πονηρούς.&nbsp;&nbsp;</span>
<span class="ver"><b>36</b></span> <span class="text">Γίνεσθε οἰκτίρμονες καθὼς ὁ πατὴρ ὑμῶν οἰκτίρμων ἐστίν.&nbsp;&nbsp;</span>
<span class="ver"><b>37</b></span> <span class="text">Καὶ μὴ κρίνετε, καὶ οὐ μὴ κριθῆτε·&nbsp;&nbsp; καὶ μὴ καταδικάζετε, καὶ οὐ μὴ καταδικασθῆτε.&nbsp;&nbsp; ἀπολύετε, καὶ ἀπολυθήσεσθε·&nbsp;&nbsp;</span>
<span class="ver"><b>38</b></span> <span class="text">δίδοτε, καὶ δοθήσεται ὑμῖν·&nbsp;&nbsp; μέτρον καλὸν πεπιεσμένον σεσαλευμένον ὑπερεκχυννόμενον δώσουσιν εἰς τὸν κόλπον ὑμῶν·&nbsp;&nbsp; ᾧ γὰρ μέτρῳ μετρεῖτε ἀντιμετρηθήσεται ὑμῖν.&nbsp;&nbsp;</span>
<span class="ver"><b>39</b></span> <span class="text">Εἶπεν δὲ καὶ παραβολὴν αὐτοῖς·&nbsp;&nbsp; μήτι δύναται τυφλὸς τυφλὸν ὁδηγεῖν;&nbsp;&nbsp; οὐχὶ ἀμφότεροι εἰς βόθυνον ἐμπεσοῦνται;&nbsp;&nbsp;</span>
<span class="ver"><b>40</b></span> <span class="text">οὐκ ἔστιν μαθητὴς ὑπὲρ τὸν διδάσκαλον·&nbsp;&nbsp; κατηρτισμένος δὲ πᾶς ἔσται ὡς ὁ διδάσκαλος αὐτοῦ.&nbsp;&nbsp;</span>
<span class="ver"><b>41</b></span> <span class="text">Τί δὲ βλέπεις τὸ κάρφος τὸ ἐν τῷ ὀφθαλμῷ τοῦ ἀδελφοῦ σου, τὴν δὲ δοκὸν τὴν ἐν τῷ ἰδίῳ ὀφθαλμῷ οὐ κατανοεῖς;&nbsp;&nbsp;</span>
<span class="ver"><b>42</b></span> <span class="text">πῶς δύνασαι λέγειν τῷ ἀδελφῷ σου·&nbsp;&nbsp; ἀδελφέ, ἄφες ἐκβάλω τὸ κάρφος τὸ ἐν τῷ ὀφθαλμῷ σου, αὐτὸς τὴν ἐν τῷ ὀφθαλμῷ σου δοκὸν οὐ βλέπων;&nbsp;&nbsp; ὑποκριτά, ἔκβαλε πρῶτον τὴν δοκὸν ἐκ τοῦ ὀφθαλμοῦ σου, καὶ τότε διαβλέψεις τὸ κάρφος τὸ ἐν τῷ ὀφθαλμῷ τοῦ ἀδελφοῦ σου ἐκβαλεῖν.&nbsp;&nbsp;</span>
<span class="ver"><b>43</b></span> <span class="text">Οὐ γάρ ἐστιν δένδρον καλὸν ποιοῦν καρπὸν σαπρόν, οὐδὲ πάλιν δένδρον σαπρὸν ποιοῦν καρπὸν καλόν.&nbsp;&nbsp;</span>
<span class="ver"><b>44</b></span> <span class="text">ἕκαστον γὰρ δένδρον ἐκ τοῦ ἰδίου καρποῦ γινώσκεται·&nbsp;&nbsp; οὐ γὰρ ἐξ ἀκανθῶν συλλέγουσιν σῦκα οὐδὲ ἐκ βάτου σταφυλὴν τρυγῶσιν.&nbsp;&nbsp;</span>
<span class="ver"><b>45</b></span> <span class="text">ὁ ἀγαθὸς ἄνθρωπος ἐκ τοῦ ἀγαθοῦ θησαυροῦ τῆς καρδίας προφέρει τὸ ἀγαθόν, καὶ ὁ πονηρὸς ἐκ τοῦ πονηροῦ προφέρει τὸ πονηρόν·&nbsp;&nbsp; ἐκ γὰρ περισσεύματος καρδίας λαλεῖ τὸ στόμα αὐτοῦ.&nbsp;&nbsp;</span>
<span class="ver"><b>46</b></span> <span class="text">Τί δέ με καλεῖτε·&nbsp;&nbsp; κύριε κύριε, καὶ οὐ ποιεῖτε ἃ λέγω;&nbsp;&nbsp;</span>
<span class="ver"><b>47</b></span> <span class="text">Πᾶς ὁ ἐρχόμενος πρός με καὶ ἀκούων μου τῶν λόγων καὶ ποιῶν αὐτούς, ὑποδείξω ὑμῖν τίνι ἐστὶν ὅμοιος·&nbsp;&nbsp;</span>
<span class="ver"><b>48</b></span> <span class="text">ὅμοιός ἐστιν ἀνθρώπῳ οἰκοδομοῦντι οἰκίαν ὃς ἔσκαψεν καὶ ἐβάθυνεν καὶ ἔθηκεν θεμέλιον ἐπὶ τὴν πέτραν·&nbsp;&nbsp; πλημμύρης δὲ γενομένης προσέρηξεν ὁ ποταμὸς τῇ οἰκίᾳ ἐκείνῃ, καὶ οὐκ ἴσχυσεν σαλεῦσαι αὐτὴν διὰ τὸ καλῶς οἰκοδομῆσθαι αὐτήν.&nbsp;&nbsp;</span>
<span class="ver"><b>49</b></span> <span class="text">ὁ δὲ ἀκούσας καὶ μὴ ποιήσας ὅμοιός ἐστιν ἀνθρώπῳ οἰκοδομήσαντι οἰκίαν ἐπὶ τὴν γῆν χωρὶς θεμελίου, ᾗ προσέρρηξεν ὁ ποταμός, καὶ εὐθὺς συνέπεσεν καὶ ἐγένετο τὸ ῥῆγμα τῆς οἰκίας ἐκείνης μέγα.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;7</div>
<span class="ver"><b>1</b></span> <span class="text">Ἐπειδὴ ἐπλήρωσεν πάντα τὰ ῥήματα αὐτοῦ εἰς τὰς ἀκοὰς τοῦ λαοῦ, εἰσῆλθεν εἰς Καφαρναούμ.&nbsp;&nbsp;</span>
<span class="ver"><b>2</b></span> <span class="text">Ἑκατοντάρχου δέ τινος δοῦλος κακῶς ἔχων ἤμελλεν τελευτᾶν, ὃς ἦν αὐτῷ ἔντιμος.&nbsp;&nbsp;</span>
<span class="ver"><b>3</b></span> <span class="text">ἀκούσας δὲ περὶ τοῦ Ἰησοῦ ἀπέστειλεν πρὸς αὐτὸν πρεσβυτέρους τῶν Ἰουδαίων ἐρωτῶν αὐτὸν ὅπως ἐλθὼν διασώσῃ τὸν δοῦλον αὐτοῦ.&nbsp;&nbsp;</span>
<span class="ver"><b>4</b></span> <span class="text">οἱ δὲ παραγενόμενοι πρὸς τὸν Ἰησοῦν παρεκάλουν αὐτὸν σπουδαίως λέγοντες ὅτι ἄξιός ἐστιν ᾧ παρέξῃ τοῦτο·&nbsp;&nbsp;</span>
<span class="ver"><b>5</b></span> <span class="text">ἀγαπᾷ γὰρ τὸ ἔθνος ἡμῶν καὶ τὴν συναγωγὴν αὐτὸς ᾠκοδόμησεν ἡμῖν.&nbsp;&nbsp;</span>
<span class="ver"><b>6</b></span> <span class="text">ὁ δὲ Ἰησοῦς ἐπορεύετο σὺν αὐτοῖς.&nbsp;&nbsp; ἤδη δὲ αὐτοῦ οὐ μακρὰν ἀπέχοντος ἀπὸ τῆς οἰκίας ἔπεμψεν φίλους ὁ ἑκατοντάρχης λέγων αὐτῷ·&nbsp;&nbsp; κύριε, μὴ σκύλλου, οὐ γὰρ ἱκανός εἰμι ἵνα ὑπὸ τὴν στέγην μου εἰσέλθῃς·&nbsp;&nbsp;</span>
<span class="ver"><b>7</b></span> <span class="text">διὸ οὐδὲ ἐμαυτὸν ἠξίωσα πρὸς σὲ ἐλθεῖν·&nbsp;&nbsp; ἀλλὰ εἰπὲ λόγῳ, καὶ ἰαθήτω ὁ παῖς μου.&nbsp;&nbsp;</span>
<span class="ver"><b>8</b></span> <span class="text">καὶ γὰρ ἐγὼ ἄνθρωπός εἰμι ὑπὸ ἐξουσίαν τασσόμενος ἔχων ὑπ᾽ ἐμαυτὸν στρατιώτας, καὶ λέγω τούτῳ·&nbsp;&nbsp; πορεύθητι, καὶ πορεύεται, καὶ ἄλλῳ·&nbsp;&nbsp; ἔρχου, καὶ ἔρχεται, καὶ τῷ δούλῳ μου·&nbsp;&nbsp; ποίησον τοῦτο, καὶ ποιεῖ.&nbsp;&nbsp;</span>
<span class="ver"><b>9</b></span> <span class="text">ἀκούσας δὲ ταῦτα ὁ Ἰησοῦς ἐθαύμασεν αὐτὸν καὶ στραφεὶς τῷ ἀκολουθοῦντι αὐτῷ ὄχλῳ εἶπεν·&nbsp;&nbsp; λέγω ὑμῖν, οὐδὲ ἐν τῷ Ἰσραὴλ τοσαύτην πίστιν εὗρον.&nbsp;&nbsp;</span>
<span class="ver"><b>10</b></span> <span class="text">Καὶ ὑποστρέψαντες εἰς τὸν οἶκον οἱ πεμφθέντες εὗρον τὸν δοῦλον ὑγιαίνοντα.&nbsp;&nbsp;</span>
<span class="ver"><b>11</b></span> <span class="text">Καὶ ἐγένετο ἐν τῷ ἑξῆς ἐπορεύθη εἰς πόλιν καλουμένην Ναῒν καὶ συνεπορεύοντο αὐτῷ οἱ μαθηταὶ αὐτοῦ καὶ ὄχλος πολύς.&nbsp;&nbsp;</span>
<span class="ver"><b>12</b></span> <span class="text">ὡς δὲ ἤγγισεν τῇ πύλῃ τῆς πόλεως, καὶ ἰδοὺ ἐξεκομίζετο τεθνηκὼς μονογενὴς υἱὸς τῇ μητρὶ αὐτοῦ καὶ αὐτὴ ἦν χήρα, καὶ ὄχλος τῆς πόλεως ἱκανὸς ἦν σὺν αὐτῇ.&nbsp;&nbsp;</span>
<span class="ver"><b>13</b></span> <span class="text">καὶ ἰδὼν αὐτὴν ὁ κύριος ἐσπλαγχνίσθη ἐπ᾽ αὐτῇ καὶ εἶπεν αὐτῇ·&nbsp;&nbsp; μὴ κλαῖε.&nbsp;&nbsp;</span>
<span class="ver"><b>14</b></span> <span class="text">καὶ προσελθὼν ἥψατο τῆς σοροῦ, οἱ δὲ βαστάζοντες ἔστησαν, καὶ εἶπεν·&nbsp;&nbsp; νεανίσκε, σοὶ λέγω, ἐγέρθητι.&nbsp;&nbsp;</span>
<span class="ver"><b>15</b></span> <span class="text">καὶ ἀνεκάθισεν ὁ νεκρὸς καὶ ἤρξατο λαλεῖν, καὶ ἔδωκεν αὐτὸν τῇ μητρὶ αὐτοῦ.&nbsp;&nbsp;</span>
<span class="ver"><b>16</b></span> <span class="text">ἔλαβεν δὲ φόβος πάντας καὶ ἐδόξαζον τὸν θεὸν λέγοντες ὅτι προφήτης μέγας ἠγέρθη ἐν ἡμῖν καὶ ὅτι ἐπεσκέψατο ὁ θεὸς τὸν λαὸν αὐτοῦ.&nbsp;&nbsp;</span>
<span class="ver"><b>17</b></span> <span class="text">καὶ ἐξῆλθεν ὁ λόγος οὗτος ἐν ὅλῃ τῇ Ἰουδαίᾳ περὶ αὐτοῦ καὶ πάσῃ τῇ περιχώρῳ.&nbsp;&nbsp;</span>
<span class="ver"><b>18</b></span> <span class="text">Καὶ ἀπήγγειλαν Ἰωάννῃ οἱ μαθηταὶ αὐτοῦ περὶ πάντων τούτων.&nbsp;&nbsp; καὶ προσκαλεσάμενος δύο τινὰς τῶν μαθητῶν αὐτοῦ ὁ Ἰωάννης</span>
<span class="ver"><b>19</b></span> <span class="text">ἔπεμψεν πρὸς τὸν κύριον λέγων·&nbsp;&nbsp; σὺ εἶ ὁ ἐρχόμενος ἢ ἄλλον προσδοκῶμεν;&nbsp;&nbsp;</span>
<span class="ver"><b>20</b></span> <span class="text">παραγενόμενοι δὲ πρὸς αὐτὸν οἱ ἄνδρες εἶπαν·&nbsp;&nbsp; Ἰωάννης ὁ βαπτιστὴς ἀπέστειλεν ἡμᾶς πρὸς σὲ λέγων·&nbsp;&nbsp; σὺ εἶ ὁ ἐρχόμενος ἢ ἄλλον προσδοκῶμεν;&nbsp;&nbsp;</span>
<span class="ver"><b>21</b></span> <span class="text">ἐν ἐκείνῃ τῇ ὥρᾳ ἐθεράπευσεν πολλοὺς ἀπὸ νόσων καὶ μαστίγων καὶ πνευμάτων πονηρῶν καὶ τυφλοῖς πολλοῖς ἐχαρίσατο βλέπειν.&nbsp;&nbsp;</span>
<span class="ver"><b>22</b></span> <span class="text">καὶ ἀποκριθεὶς εἶπεν αὐτοῖς·&nbsp;&nbsp; πορευθέντες ἀπαγγείλατε Ἰωάννῃ ἃ εἴδετε καὶ ἠκούσατε·&nbsp;&nbsp; τυφλοὶ ἀναβλέπουσιν, χωλοὶ περιπατοῦσιν, λεπροὶ καθαρίζονται καὶ κωφοὶ ἀκούουσιν, νεκροὶ ἐγείρονται, πτωχοὶ εὐαγγελίζονται·&nbsp;&nbsp;</span>
<span class="ver"><b>23</b></span> <span class="text">καὶ μακάριός ἐστιν ὃς ἐὰν μὴ σκανδαλισθῇ ἐν ἐμοί.&nbsp;&nbsp;</span>
<span class="ver"><b>24</b></span> <span class="text">Ἀπελθόντων δὲ τῶν ἀγγέλων Ἰωάννου ἤρξατο λέγειν πρὸς τοὺς ὄχλους περὶ Ἰωάννου·&nbsp;&nbsp; τί ἐξήλθατε εἰς τὴν ἔρημον θεάσασθαι;&nbsp;&nbsp; κάλαμον ὑπὸ ἀνέμου σαλευόμενον;&nbsp;&nbsp;</span>
<span class="ver"><b>25</b></span> <span class="text">ἀλλὰ τί ἐξήλθατε ἰδεῖν;&nbsp;&nbsp; ἄνθρωπον ἐν μαλακοῖς ἱματίοις ἠμφιεσμένον;&nbsp;&nbsp; ἰδοὺ οἱ ἐν ἱματισμῷ ἐνδόξῳ καὶ τρυφῇ ὑπάρχοντες ἐν τοῖς βασιλείοις εἰσίν.&nbsp;&nbsp;</span>
<span class="ver"><b>26</b></span> <span class="text">ἀλλὰ τί ἐξήλθατε ἰδεῖν;&nbsp;&nbsp; προφήτην;&nbsp;&nbsp; ναὶ λέγω ὑμῖν, καὶ περισσότερον προφήτου.&nbsp;&nbsp;</span>
<span class="ver"><b>27</b></span> <span class="text">οὗτός ἐστιν περὶ οὗ γέγραπται·&nbsp;&nbsp; ἰδοὺ ἀποστέλλω τὸν ἄγγελόν μου πρὸ προσώπου σου, ὃς κατασκευάσει τὴν ὁδόν σου ἔμπροσθέν σου.&nbsp;&nbsp;</span>
<span class="ver"><b>28</b></span> <span class="text">λέγω ὑμῖν, μείζων ἐν γεννητοῖς γυναικῶν Ἰωάννου οὐδείς ἐστιν·&nbsp;&nbsp; ὁ δὲ μικρότερος ἐν τῇ βασιλείᾳ τοῦ θεοῦ μείζων αὐτοῦ ἐστιν.&nbsp;&nbsp;</span>
<span class="ver"><b>29</b></span> <span class="text">Καὶ πᾶς ὁ λαὸς ἀκούσας καὶ οἱ τελῶναι ἐδικαίωσαν τὸν θεὸν βαπτισθέντες τὸ βάπτισμα Ἰωάννου·&nbsp;&nbsp;</span>
<span class="ver"><b>30</b></span> <span class="text">οἱ δὲ Φαρισαῖοι καὶ οἱ νομικοὶ τὴν βουλὴν τοῦ θεοῦ ἠθέτησαν εἰς ἑαυτοὺς μὴ βαπτισθέντες ὑπ᾽ αὐτοῦ.&nbsp;&nbsp;</span>
<span class="ver"><b>31</b></span> <span class="text">Τίνι οὖν ὁμοιώσω τοὺς ἀνθρώπους τῆς γενεᾶς ταύτης καὶ τίνι εἰσὶν ὅμοιοι;&nbsp;&nbsp;</span>
<span class="ver"><b>32</b></span> <span class="text">ὅμοιοί εἰσιν παιδίοις τοῖς ἐν ἀγορᾷ καθημένοις καὶ προσφωνοῦσιν ἀλλήλοις ἃ λέγει·&nbsp;&nbsp; ηὐλήσαμεν ὑμῖν καὶ οὐκ ὠρχήσασθε, ἐθρηνήσαμεν καὶ οὐκ ἐκλαύσατε.&nbsp;&nbsp;</span>
<span class="ver"><b>33</b></span> <span class="text">ἐλήλυθεν γὰρ Ἰωάννης ὁ βαπτιστὴς μὴ ἐσθίων ἄρτον μήτε πίνων οἶνον, καὶ λέγετε·&nbsp;&nbsp; δαιμόνιον ἔχει.&nbsp;&nbsp;</span>
<span class="ver"><b>34</b></span> <span class="text">ἐλήλυθεν ὁ υἱὸς τοῦ ἀνθρώπου ἐσθίων καὶ πίνων, καὶ λέγετε·&nbsp;&nbsp; ἰδοὺ ἄνθρωπος φάγος καὶ οἰνοπότης, φίλος τελωνῶν καὶ ἁμαρτωλῶν.&nbsp;&nbsp;</span>
<span class="ver"><b>35</b></span> <span class="text">καὶ ἐδικαιώθη ἡ σοφία ἀπὸ πάντων τῶν τέκνων αὐτῆς.&nbsp;&nbsp;</span>
<span class="ver"><b>36</b></span> <span class="text">Ἠρώτα δέ τις αὐτὸν τῶν Φαρισαίων ἵνα φάγῃ μετ᾽ αὐτοῦ, καὶ εἰσελθὼν εἰς τὸν οἶκον τοῦ Φαρισαίου κατεκλίθη.&nbsp;&nbsp;</span>
<span class="ver"><b>37</b></span> <span class="text">καὶ ἰδοὺ γυνὴ ἥτις ἦν ἐν τῇ πόλει ἁμαρτωλός, καὶ ἐπιγνοῦσα ὅτι κατάκειται ἐν τῇ οἰκίᾳ τοῦ Φαρισαίου, κομίσασα ἀλάβαστρον μύρου</span>
<span class="ver"><b>38</b></span> <span class="text">καὶ στᾶσα ὀπίσω παρὰ τοὺς πόδας αὐτοῦ κλαίουσα τοῖς δάκρυσιν ἤρξατο βρέχειν τοὺς πόδας αὐτοῦ καὶ ταῖς θριξὶν τῆς κεφαλῆς αὐτῆς ἐξέμασσεν καὶ κατεφίλει τοὺς πόδας αὐτοῦ καὶ ἤλειφεν τῷ μύρῳ.&nbsp;&nbsp;</span>
<span class="ver"><b>39</b></span> <span class="text">ἰδὼν δὲ ὁ Φαρισαῖος ὁ καλέσας αὐτὸν εἶπεν ἐν ἑαυτῷ λέγων·&nbsp;&nbsp; οὗτος εἰ ἦν προφήτης, ἐγίνωσκεν ἂν τίς καὶ ποταπὴ ἡ γυνὴ ἥτις ἅπτεται αὐτοῦ, ὅτι ἁμαρτωλός ἐστιν.&nbsp;&nbsp;</span>
<span class="ver"><b>40</b></span> <span class="text">Καὶ ἀποκριθεὶς ὁ Ἰησοῦς εἶπεν πρὸς αὐτόν·&nbsp;&nbsp; Σίμων, ἔχω σοί τι εἰπεῖν.&nbsp;&nbsp; ὁ δέ·&nbsp;&nbsp; διδάσκαλε, εἰπέ, φησίν.&nbsp;&nbsp;</span>
<span class="ver"><b>41</b></span> <span class="text">δύο χρεοφιλέται ἦσαν δανιστῇ τινι·&nbsp;&nbsp; ὁ εἷς ὤφειλεν δηνάρια πεντακόσια, ὁ δὲ ἕτερος πεντήκοντα.&nbsp;&nbsp;</span>
<span class="ver"><b>42</b></span> <span class="text">μὴ ἐχόντων αὐτῶν ἀποδοῦναι ἀμφοτέροις ἐχαρίσατο.&nbsp;&nbsp; τίς οὖν αὐτῶν πλεῖον ἀγαπήσει αὐτόν;&nbsp;&nbsp;</span>
<span class="ver"><b>43</b></span> <span class="text">ἀποκριθεὶς Σίμων εἶπεν·&nbsp;&nbsp; ὑπολαμβάνω ὅτι ᾧ τὸ πλεῖον ἐχαρίσατο.&nbsp;&nbsp; ὁ δὲ εἶπεν αὐτῷ·&nbsp;&nbsp; ὀρθῶς ἔκρινας.&nbsp;&nbsp;</span>
<span class="ver"><b>44</b></span> <span class="text">καὶ στραφεὶς πρὸς τὴν γυναῖκα τῷ Σίμωνι ἔφη·&nbsp;&nbsp; βλέπεις ταύτην τὴν γυναῖκα;&nbsp;&nbsp; εἰσῆλθόν σου εἰς τὴν οἰκίαν, ὕδωρ μοι ἐπὶ πόδας οὐκ ἔδωκας·&nbsp;&nbsp; αὕτη δὲ τοῖς δάκρυσιν ἔβρεξέν μου τοὺς πόδας καὶ ταῖς θριξὶν αὐτῆς ἐξέμαξεν.&nbsp;&nbsp;</span>
<span class="ver"><b>45</b></span> <span class="text">φίλημά μοι οὐκ ἔδωκας·&nbsp;&nbsp; αὕτη δὲ ἀφ᾽ ἧς εἰσῆλθον οὐ διέλιπεν καταφιλοῦσά μου τοὺς πόδας.&nbsp;&nbsp;</span>
<span class="ver"><b>46</b></span> <span class="text">ἐλαίῳ τὴν κεφαλήν μου οὐκ ἤλειψας·&nbsp;&nbsp; αὕτη δὲ μύρῳ ἤλειψεν τοὺς πόδας μου.&nbsp;&nbsp;</span>
<span class="ver"><b>47</b></span> <span class="text">οὗ χάριν λέγω σοι, ἀφέωνται αἱ ἁμαρτίαι αὐτῆς αἱ πολλαί, ὅτι ἠγάπησεν πολύ·&nbsp;&nbsp; ᾧ δὲ ὀλίγον ἀφίεται, ὀλίγον ἀγαπᾷ.&nbsp;&nbsp;</span>
<span class="ver"><b>48</b></span> <span class="text">εἶπεν δὲ αὐτῇ·&nbsp;&nbsp; ἀφέωνταί σου αἱ ἁμαρτίαι.&nbsp;&nbsp;</span>
<span class="ver"><b>49</b></span> <span class="text">Καὶ ἤρξαντο οἱ συνανακείμενοι λέγειν ἐν ἑαυτοῖς·&nbsp;&nbsp; τίς οὗτός ἐστιν ὃς καὶ ἁμαρτίας ἀφίησιν;&nbsp;&nbsp;</span>
<span class="ver"><b>50</b></span> <span class="text">εἶπεν δὲ πρὸς τὴν γυναῖκα·&nbsp;&nbsp; ἡ πίστις σου σέσωκέν σε·&nbsp;&nbsp; πορεύου εἰς εἰρήνην.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;8</div>
<span class="ver"><b>1</b></span> <span class="text">Καὶ ἐγένετο ἐν τῷ καθεξῆς καὶ αὐτὸς διώδευεν κατὰ πόλιν καὶ κώμην κηρύσσων καὶ εὐαγγελιζόμενος τὴν βασιλείαν τοῦ θεοῦ καὶ οἱ δώδεκα σὺν αὐτῷ,</span>
<span class="ver"><b>2</b></span> <span class="text">καὶ γυναῖκές τινες αἳ ἦσαν τεθεραπευμέναι ἀπὸ πνευμάτων πονηρῶν καὶ ἀσθενειῶν, Μαρία ἡ καλουμένη Μαγδαληνή, ἀφ᾽ ἧς δαιμόνια ἑπτὰ ἐξεληλύθει,</span>
<span class="ver"><b>3</b></span> <span class="text">καὶ Ἰωάννα γυνὴ Χουζᾶ ἐπιτρόπου Ἡρῴδου καὶ Σουσάννα καὶ ἕτεραι πολλαί, αἵτινες διηκόνουν αὐτοῖς ἐκ τῶν ὑπαρχόντων αὐταῖς.&nbsp;&nbsp;</span>
<span class="ver"><b>4</b></span> <span class="text">Συνιόντος δὲ ὄχλου πολλοῦ καὶ τῶν κατὰ πόλιν ἐπιπορευομένων πρὸς αὐτὸν εἶπεν διὰ παραβολῆς·&nbsp;&nbsp;</span>
<span class="ver"><b>5</b></span> <span class="text">ἐξῆλθεν ὁ σπείρων τοῦ σπεῖραι τὸν σπόρον αὐτοῦ.&nbsp;&nbsp; καὶ ἐν τῷ σπείρειν αὐτὸν ὃ μὲν ἔπεσεν παρὰ τὴν ὁδὸν καὶ κατεπατήθη, καὶ τὰ πετεινὰ τοῦ οὐρανοῦ κατέφαγεν αὐτό.&nbsp;&nbsp;</span>
<span class="ver"><b>6</b></span> <span class="text">καὶ ἕτερον κατέπεσεν ἐπὶ τὴν πέτραν, καὶ φυὲν ἐξηράνθη διὰ τὸ μὴ ἔχειν ἰκμάδα.&nbsp;&nbsp;</span>
<span class="ver"><b>7</b></span> <span class="text">καὶ ἕτερον ἔπεσεν ἐν μέσῳ τῶν ἀκανθῶν, καὶ συνφυεῖσαι αἱ ἄκανθαι ἀπέπνιξαν αὐτό.&nbsp;&nbsp;</span>
<span class="ver"><b>8</b></span> <span class="text">καὶ ἕτερον ἔπεσεν εἰς τὴν γῆν τὴν ἀγαθὴν καὶ φυὲν ἐποίησεν καρπὸν ἑκατονταπλασίονα.&nbsp;&nbsp; ταῦτα λέγων ἐφώνει·&nbsp;&nbsp; ὁ ἔχων ὦτα ἀκούειν ἀκουέτω.&nbsp;&nbsp;</span>
<span class="ver"><b>9</b></span> <span class="text">Ἐπηρώτων δὲ αὐτὸν οἱ μαθηταὶ αὐτοῦ τίς αὕτη εἴη ἡ παραβολή.&nbsp;&nbsp;</span>
<span class="ver"><b>10</b></span> <span class="text">ὁ δὲ εἶπεν·&nbsp;&nbsp; ὑμῖν δέδοται γνῶναι τὰ μυστήρια τῆς βασιλείας τοῦ θεοῦ, τοῖς δὲ λοιποῖς ἐν παραβολαῖς, ἵνα βλέποντες μὴ βλέπωσιν καὶ ἀκούοντες μὴ συνιῶσιν.&nbsp;&nbsp;</span>
<span class="ver"><b>11</b></span> <span class="text">Ἔστιν δὲ αὕτη ἡ παραβολή·&nbsp;&nbsp; ὁ σπόρος ἐστὶν ὁ λόγος τοῦ θεοῦ.&nbsp;&nbsp;</span>
<span class="ver"><b>12</b></span> <span class="text">οἱ δὲ παρὰ τὴν ὁδόν εἰσιν οἱ ἀκούσαντες, εἶτα ἔρχεται ὁ διάβολος καὶ αἴρει τὸν λόγον ἀπὸ τῆς καρδίας αὐτῶν, ἵνα μὴ πιστεύσαντες σωθῶσιν.&nbsp;&nbsp;</span>
<span class="ver"><b>13</b></span> <span class="text">οἱ δὲ ἐπὶ τῆς πέτρας οἳ ὅταν ἀκούσωσιν μετὰ χαρᾶς δέχονται τὸν λόγον, καὶ οὗτοι ῥίζαν οὐκ ἔχουσιν, οἳ πρὸς καιρὸν πιστεύουσιν καὶ ἐν καιρῷ πειρασμοῦ ἀφίστανται.&nbsp;&nbsp;</span>
<span class="ver"><b>14</b></span> <span class="text">τὸ δὲ εἰς τὰς ἀκάνθας πεσόν, οὗτοί εἰσιν οἱ ἀκούσαντες, καὶ ὑπὸ μεριμνῶν καὶ πλούτου καὶ ἡδονῶν τοῦ βίου πορευόμενοι συνπνίγονται καὶ οὐ τελεσφοροῦσιν.&nbsp;&nbsp;</span>
<span class="ver"><b>15</b></span> <span class="text">τὸ δὲ ἐν τῇ καλῇ γῇ, οὗτοί εἰσιν οἵτινες ἐν καρδίᾳ καλῇ καὶ ἀγαθῇ ἀκούσαντες τὸν λόγον κατέχουσιν καὶ καρποφοροῦσιν ἐν ὑπομονῇ.&nbsp;&nbsp;</span>
<span class="ver"><b>16</b></span> <span class="text">Οὐδεὶς δὲ λύχνον ἅψας καλύπτει αὐτὸν σκεύει ἢ ὑποκάτω κλίνης τίθησιν, ἀλλ᾽ ἐπὶ λυχνίας τίθησιν, ἵνα οἱ εἰσπορευόμενοι βλέπωσιν τὸ φῶς.&nbsp;&nbsp;</span>
<span class="ver"><b>17</b></span> <span class="text">οὐ γάρ ἐστιν κρυπτὸν ὃ οὐ φανερὸν γενήσεται οὐδὲ ἀπόκρυφον ὃ οὐ μὴ γνωσθῇ καὶ εἰς φανερὸν ἔλθῃ.&nbsp;&nbsp;</span>
<span class="ver"><b>18</b></span> <span class="text">Βλέπετε οὖν πῶς ἀκούετε·&nbsp;&nbsp; ὃς ἂν γὰρ ἔχῃ, δοθήσεται αὐτῷ·&nbsp;&nbsp; καὶ ὃς ἂν μὴ ἔχῃ, καὶ ὃ δοκεῖ ἔχειν ἀρθήσεται ἀπ᾽ αὐτοῦ.&nbsp;&nbsp;</span>
<span class="ver"><b>19</b></span> <span class="text">Παρεγένετο δὲ πρὸς αὐτὸν ἡ μήτηρ καὶ οἱ ἀδελφοὶ αὐτοῦ καὶ οὐκ ἠδύναντο συντυχεῖν αὐτῷ διὰ τὸν ὄχλον.&nbsp;&nbsp;</span>
<span class="ver"><b>20</b></span> <span class="text">ἀπηγγέλη δὲ αὐτῷ·&nbsp;&nbsp; ἡ μήτηρ σου καὶ οἱ ἀδελφοί σου ἑστήκασιν ἔξω ἰδεῖν θέλοντές σε.&nbsp;&nbsp;</span>
<span class="ver"><b>21</b></span> <span class="text">ὁ δὲ ἀποκριθεὶς εἶπεν πρὸς αὐτούς·&nbsp;&nbsp; μήτηρ μου καὶ ἀδελφοί μου οὗτοί εἰσιν οἱ τὸν λόγον τοῦ θεοῦ ἀκούοντες καὶ ποιοῦντες.&nbsp;&nbsp;</span>
<span class="ver"><b>22</b></span> <span class="text">Ἐγένετο δὲ ἐν μιᾷ τῶν ἡμερῶν καὶ αὐτὸς ἐνέβη εἰς πλοῖον καὶ οἱ μαθηταὶ αὐτοῦ καὶ εἶπεν πρὸς αὐτούς·&nbsp;&nbsp; διέλθωμεν εἰς τὸ πέραν τῆς λίμνης, καὶ ἀνήχθησαν.&nbsp;&nbsp;</span>
<span class="ver"><b>23</b></span> <span class="text">πλεόντων δὲ αὐτῶν ἀφύπνωσεν.&nbsp;&nbsp; καὶ κατέβη λαῖλαψ ἀνέμου εἰς τὴν λίμνην καὶ συνεπληροῦντο καὶ ἐκινδύνευον.&nbsp;&nbsp;</span>
<span class="ver"><b>24</b></span> <span class="text">προσελθόντες δὲ διήγειραν αὐτὸν λέγοντες·&nbsp;&nbsp; ἐπιστάτα ἐπιστάτα, ἀπολλύμεθα.&nbsp;&nbsp; ὁ δὲ διεγερθεὶς ἐπετίμησεν τῷ ἀνέμῳ καὶ τῷ κλύδωνι τοῦ ὕδατος·&nbsp;&nbsp; καὶ ἐπαύσαντο καὶ ἐγένετο γαλήνη.&nbsp;&nbsp;</span>
<span class="ver"><b>25</b></span> <span class="text">εἶπεν δὲ αὐτοῖς·&nbsp;&nbsp; ποῦ ἡ πίστις ὑμῶν;&nbsp;&nbsp; φοβηθέντες δὲ ἐθαύμασαν λέγοντες πρὸς ἀλλήλους·&nbsp;&nbsp; τίς ἄρα οὗτός ἐστιν ὅτι καὶ τοῖς ἀνέμοις ἐπιτάσσει καὶ τῷ ὕδατι, καὶ ὑπακούουσιν αὐτῷ;&nbsp;&nbsp;</span>
<span class="ver"><b>26</b></span> <span class="text">Καὶ κατέπλευσαν εἰς τὴν χώραν τῶν Γερασηνῶν, ἥτις ἐστὶν ἀντιπέρα τῆς Γαλιλαίας.&nbsp;&nbsp;</span>
<span class="ver"><b>27</b></span> <span class="text">ἐξελθόντι δὲ αὐτῷ ἐπὶ τὴν γῆν ὑπήντησεν ἀνήρ τις ἐκ τῆς πόλεως ἔχων δαιμόνια καὶ χρόνῳ ἱκανῷ οὐκ ἐνεδύσατο ἱμάτιον καὶ ἐν οἰκίᾳ οὐκ ἔμενεν ἀλλ᾽ ἐν τοῖς μνήμασιν.&nbsp;&nbsp;</span>
<span class="ver"><b>28</b></span> <span class="text">ἰδὼν δὲ τὸν Ἰησοῦν ἀνακράξας προσέπεσεν αὐτῷ καὶ φωνῇ μεγάλῃ εἶπεν·&nbsp;&nbsp; τί ἐμοὶ καὶ σοί, Ἰησοῦ υἱὲ τοῦ θεοῦ τοῦ ὑψίστου;&nbsp;&nbsp; δέομαί σου, μή με βασανίσῃς.&nbsp;&nbsp;</span>
<span class="ver"><b>29</b></span> <span class="text">παρήγγειλεν γὰρ τῷ πνεύματι τῷ ἀκαθάρτῳ ἐξελθεῖν ἀπὸ τοῦ ἀνθρώπου.&nbsp;&nbsp; πολλοῖς γὰρ χρόνοις συνηρπάκει αὐτὸν καὶ ἐδεσμεύετο ἁλύσεσιν καὶ πέδαις φυλασσόμενος καὶ διαρήσσων τὰ δεσμὰ ἠλαύνετο ὑπὸ τοῦ δαιμονίου εἰς τὰς ἐρήμους.&nbsp;&nbsp;</span>
<span class="ver"><b>30</b></span> <span class="text">ἐπηρώτησεν δὲ αὐτὸν ὁ Ἰησοῦς·&nbsp;&nbsp; τί σοι ὄνομά ἐστιν;&nbsp;&nbsp; ὁ δὲ εἶπεν·&nbsp;&nbsp; λεγεών, ὅτι εἰσῆλθεν δαιμόνια πολλὰ εἰς αὐτόν.&nbsp;&nbsp;</span>
<span class="ver"><b>31</b></span> <span class="text">καὶ παρεκάλουν αὐτὸν ἵνα μὴ ἐπιτάξῃ αὐτοῖς εἰς τὴν ἄβυσσον ἀπελθεῖν.&nbsp;&nbsp;</span>
<span class="ver"><b>32</b></span> <span class="text">ἦν δὲ ἐκεῖ ἀγέλη χοίρων ἱκανῶν βοσκομένη ἐν τῷ ὄρει·&nbsp;&nbsp; καὶ παρεκάλεσαν αὐτὸν ἵνα ἐπιτρέψῃ αὐτοῖς εἰς ἐκείνους εἰσελθεῖν·&nbsp;&nbsp; καὶ ἐπέτρεψεν αὐτοῖς.&nbsp;&nbsp;</span>
<span class="ver"><b>33</b></span> <span class="text">ἐξελθόντα δὲ τὰ δαιμόνια ἀπὸ τοῦ ἀνθρώπου εἰσῆλθον εἰς τοὺς χοίρους, καὶ ὥρμησεν ἡ ἀγέλη κατὰ τοῦ κρημνοῦ εἰς τὴν λίμνην καὶ ἀπεπνίγη.&nbsp;&nbsp;</span>
<span class="ver"><b>34</b></span> <span class="text">Ἰδόντες δὲ οἱ βόσκοντες τὸ γεγονὸς ἔφυγον καὶ ἀπήγγειλαν εἰς τὴν πόλιν καὶ εἰς τοὺς ἀγρούς.&nbsp;&nbsp;</span>
<span class="ver"><b>35</b></span> <span class="text">ἐξῆλθον δὲ ἰδεῖν τὸ γεγονὸς καὶ ἦλθαν πρὸς τὸν Ἰησοῦν καὶ εὗραν καθήμενον τὸν ἄνθρωπον ἀφ᾽ οὗ τὰ δαιμόνια ἐξῆλθεν ἱματισμένον καὶ σωφρονοῦντα παρὰ τοὺς πόδας τοῦ Ἰησοῦ, καὶ ἐφοβήθησαν.&nbsp;&nbsp;</span>
<span class="ver"><b>36</b></span> <span class="text">ἀπήγγειλαν δὲ αὐτοῖς οἱ ἰδόντες πῶς ἐσώθη ὁ δαιμονισθείς.&nbsp;&nbsp;</span>
<span class="ver"><b>37</b></span> <span class="text">καὶ ἠρώτησεν αὐτὸν ἅπαν τὸ πλῆθος τῆς περιχώρου τῶν Γερασηνῶν ἀπελθεῖν ἀπ᾽ αὐτῶν, ὅτι φόβῳ μεγάλῳ συνείχοντο·&nbsp;&nbsp; αὐτὸς δὲ ἐμβὰς εἰς πλοῖον ὑπέστρεψεν.&nbsp;&nbsp;</span>
<span class="ver"><b>38</b></span> <span class="text">ἐδεῖτο δὲ αὐτοῦ ὁ ἀνὴρ ἀφ᾽ οὗ ἐξεληλύθει τὰ δαιμόνια εἶναι σὺν αὐτῷ·&nbsp;&nbsp; ἀπέλυσεν δὲ αὐτὸν λέγων·&nbsp;&nbsp;</span>
<span class="ver"><b>39</b></span> <span class="text">ὑπόστρεφε εἰς τὸν οἶκόν σου καὶ διηγοῦ ὅσα σοι ἐποίησεν ὁ θεός.&nbsp;&nbsp; καὶ ἀπῆλθεν καθ᾽ ὅλην τὴν πόλιν κηρύσσων ὅσα ἐποίησεν αὐτῷ ὁ Ἰησοῦς.&nbsp;&nbsp;</span>
<span class="ver"><b>40</b></span> <span class="text">Ἐν δὲ τῷ ὑποστρέφειν τὸν Ἰησοῦν ἀπεδέξατο αὐτὸν ὁ ὄχλος·&nbsp;&nbsp; ἦσαν γὰρ πάντες προσδοκῶντες αὐτόν.&nbsp;&nbsp;</span>
<span class="ver"><b>41</b></span> <span class="text">καὶ ἰδοὺ ἦλθεν ἀνὴρ ᾧ ὄνομα Ἰάειρος καὶ οὗτος ἄρχων τῆς συναγωγῆς ὑπῆρχεν, καὶ πεσὼν παρὰ τοὺς πόδας Ἰησοῦ παρεκάλει αὐτὸν εἰσελθεῖν εἰς τὸν οἶκον αὐτοῦ,</span>
<span class="ver"><b>42</b></span> <span class="text">ὅτι θυγάτηρ μονογενὴς ἦν αὐτῷ ὡς ἐτῶν δώδεκα καὶ αὐτὴ ἀπέθνῃσκεν.&nbsp;&nbsp; Ἐν δὲ τῷ ὑπάγειν αὐτὸν οἱ ὄχλοι συνέπνιγον αὐτόν.&nbsp;&nbsp;</span>
<span class="ver"><b>43</b></span> <span class="text">Καὶ γυνὴ οὖσα ἐν ῥύσει αἵματος ἀπὸ ἐτῶν δώδεκα, ἥτις ἰατροῖς προσαναλώσασα ὅλον τὸν βίον οὐκ ἴσχυσεν ἀπ᾽ οὐδενὸς θεραπευθῆναι,</span>
<span class="ver"><b>44</b></span> <span class="text">προσελθοῦσα ὄπισθεν ἥψατο τοῦ κρασπέδου τοῦ ἱματίου αὐτοῦ καὶ παραχρῆμα ἔστη ἡ ῥύσις τοῦ αἵματος αὐτῆς.&nbsp;&nbsp;</span>
<span class="ver"><b>45</b></span> <span class="text">καὶ εἶπεν ὁ Ἰησοῦς·&nbsp;&nbsp; τίς ὁ ἁψάμενός μου;&nbsp;&nbsp; ἀρνουμένων δὲ πάντων εἶπεν ὁ Πέτρος·&nbsp;&nbsp; ἐπιστάτα, οἱ ὄχλοι συνέχουσίν σε καὶ ἀποθλίβουσιν.&nbsp;&nbsp;</span>
<span class="ver"><b>46</b></span> <span class="text">ὁ δὲ Ἰησοῦς εἶπεν·&nbsp;&nbsp; ἥψατό μού τις, ἐγὼ γὰρ ἔγνων δύναμιν ἐξεληλυθυῖαν ἀπ᾽ ἐμοῦ.&nbsp;&nbsp;</span>
<span class="ver"><b>47</b></span> <span class="text">ἰδοῦσα δὲ ἡ γυνὴ ὅτι οὐκ ἔλαθεν, τρέμουσα ἦλθεν καὶ προσπεσοῦσα αὐτῷ δι᾽ ἣν αἰτίαν ἥψατο αὐτοῦ ἀπήγγειλεν ἐνώπιον παντὸς τοῦ λαοῦ καὶ ὡς ἰάθη παραχρῆμα.&nbsp;&nbsp;</span>
<span class="ver"><b>48</b></span> <span class="text">ὁ δὲ εἶπεν αὐτῇ·&nbsp;&nbsp; θύγατερ, ἡ πίστις σου σέσωκέν σε·&nbsp;&nbsp; πορεύου εἰς εἰρήνην.&nbsp;&nbsp;</span>
<span class="ver"><b>49</b></span> <span class="text">Ἔτι αὐτοῦ λαλοῦντος ἔρχεταί τις παρὰ τοῦ ἀρχισυναγώγου λέγων ὅτι τέθνηκεν ἡ θυγάτηρ σου·&nbsp;&nbsp; μηκέτι σκύλλε τὸν διδάσκαλον.&nbsp;&nbsp;</span>
<span class="ver"><b>50</b></span> <span class="text">ὁ δὲ Ἰησοῦς ἀκούσας ἀπεκρίθη αὐτῷ·&nbsp;&nbsp; μὴ φοβοῦ, μόνον πίστευσον, καὶ σωθήσεται.&nbsp;&nbsp;</span>
<span class="ver"><b>51</b></span> <span class="text">ἐλθὼν δὲ εἰς τὴν οἰκίαν οὐκ ἀφῆκεν εἰσελθεῖν τινα σὺν αὐτῷ εἰ μὴ Πέτρον καὶ Ἰωάννην καὶ Ἰάκωβον καὶ τὸν πατέρα τῆς παιδὸς καὶ τὴν μητέρα.&nbsp;&nbsp;</span>
<span class="ver"><b>52</b></span> <span class="text">ἔκλαιον δὲ πάντες καὶ ἐκόπτοντο αὐτήν.&nbsp;&nbsp; ὁ δὲ εἶπεν·&nbsp;&nbsp; μὴ κλαίετε, οὐ γὰρ ἀπέθανεν ἀλλὰ καθεύδει.&nbsp;&nbsp;</span>
<span class="ver"><b>53</b></span> <span class="text">καὶ κατεγέλων αὐτοῦ εἰδότες ὅτι ἀπέθανεν.&nbsp;&nbsp;</span>
<span class="ver"><b>54</b></span> <span class="text">αὐτὸς δὲ κρατήσας τῆς χειρὸς αὐτῆς ἐφώνησεν λέγων·&nbsp;&nbsp; ἡ παῖς, ἔγειρε.&nbsp;&nbsp;</span>
<span class="ver"><b>55</b></span> <span class="text">καὶ ἐπέστρεψεν τὸ πνεῦμα αὐτῆς καὶ ἀνέστη παραχρῆμα καὶ διέταξεν αὐτῇ δοθῆναι φαγεῖν.&nbsp;&nbsp;</span>
<span class="ver"><b>56</b></span> <span class="text">καὶ ἐξέστησαν οἱ γονεῖς αὐτῆς·&nbsp;&nbsp; ὁ δὲ παρήγγειλεν αὐτοῖς μηδενὶ εἰπεῖν τὸ γεγονός.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;9</div>
<span class="ver"><b>1</b></span> <span class="text">Συγκαλεσάμενος δὲ τοὺς δώδεκα ἔδωκεν αὐτοῖς δύναμιν καὶ ἐξουσίαν ἐπὶ πάντα τὰ δαιμόνια καὶ νόσους θεραπεύειν</span>
<span class="ver"><b>2</b></span> <span class="text">καὶ ἀπέστειλεν αὐτοὺς κηρύσσειν τὴν βασιλείαν τοῦ θεοῦ καὶ ἰᾶσθαι τοὺς ἀσθενεῖς,</span>
<span class="ver"><b>3</b></span> <span class="text">καὶ εἶπεν πρὸς αὐτούς·&nbsp;&nbsp; μηδὲν αἴρετε εἰς τὴν ὁδόν, μήτε ῥάβδον μήτε πήραν μήτε ἄρτον μήτε ἀργύριον μήτε δύο χιτῶνας ἔχειν.&nbsp;&nbsp;</span>
<span class="ver"><b>4</b></span> <span class="text">καὶ εἰς ἣν ἂν οἰκίαν εἰσέλθητε, ἐκεῖ μένετε καὶ ἐκεῖθεν ἐξέρχεσθε.&nbsp;&nbsp;</span>
<span class="ver"><b>5</b></span> <span class="text">καὶ ὅσοι ἂν μὴ δέχωνται ὑμᾶς, ἐξερχόμενοι ἀπὸ τῆς πόλεως ἐκείνης τὸν κονιορτὸν ἀπὸ τῶν ποδῶν ὑμῶν ἀποτινάσσετε εἰς μαρτύριον ἐπ᾽ αὐτούς.&nbsp;&nbsp;</span>
<span class="ver"><b>6</b></span> <span class="text">ἐξερχόμενοι δὲ διήρχοντο κατὰ τὰς κώμας εὐαγγελιζόμενοι καὶ θεραπεύοντες πανταχοῦ.&nbsp;&nbsp;</span>
<span class="ver"><b>7</b></span> <span class="text">Ἤκουσεν δὲ Ἡρῴδης ὁ τετράρχης τὰ γινόμενα πάντα καὶ διηπόρει διὰ τὸ λέγεσθαι ὑπό τινων ὅτι Ἰωάννης ἠγέρθη ἐκ νεκρῶν,</span>
<span class="ver"><b>8</b></span> <span class="text">ὑπό τινων δὲ ὅτι Ἠλείας ἐφάνη, ἄλλων δὲ ὅτι προφήτης τις τῶν ἀρχαίων ἀνέστη.&nbsp;&nbsp;</span>
<span class="ver"><b>9</b></span> <span class="text">εἶπεν δὲ ὁ Ἡρῴδης·&nbsp;&nbsp; Ἰωάννην ἐγὼ ἀπεκεφάλισα·&nbsp;&nbsp; τίς δέ ἐστιν οὗτος περὶ οὗ ἀκούω τοιαῦτα;&nbsp;&nbsp; καὶ ἐζήτει ἰδεῖν αὐτόν.&nbsp;&nbsp;</span>
<span class="ver"><b>10</b></span> <span class="text">Καὶ ὑποστρέψαντες οἱ ἀπόστολοι διηγήσαντο αὐτῷ ὅσα ἐποίησαν.&nbsp;&nbsp; Καὶ παραλαβὼν αὐτοὺς ὑπεχώρησεν κατ᾽ ἰδίαν εἰς πόλιν καλουμένην Βηθσαϊδά.&nbsp;&nbsp;</span>
<span class="ver"><b>11</b></span> <span class="text">οἱ δὲ ὄχλοι γνόντες ἠκολούθησαν αὐτῷ·&nbsp;&nbsp; καὶ ἀποδεξάμενος αὐτοὺς ἐλάλει αὐτοῖς περὶ τῆς βασιλείας τοῦ θεοῦ, καὶ τοὺς χρείαν ἔχοντας θεραπείας ἰᾶτο.&nbsp;&nbsp;</span>
<span class="ver"><b>12</b></span> <span class="text">Ἡ δὲ ἡμέρα ἤρξατο κλίνειν·&nbsp;&nbsp; προσελθόντες δὲ οἱ δώδεκα εἶπον αὐτῷ·&nbsp;&nbsp; ἀπόλυσον τὸν ὄχλον, ἵνα πορευθέντες εἰς τὰς κύκλῳ κώμας καὶ ἀγροὺς καταλύσωσιν καὶ εὕρωσιν ἐπισιτισμόν, ὅτι ὧδε ἐν ἐρήμῳ τόπῳ ἐσμέν.&nbsp;&nbsp;</span>
<span class="ver"><b>13</b></span> <span class="text">εἶπεν δὲ πρὸς αὐτούς·&nbsp;&nbsp; δότε αὐτοῖς ὑμεῖς φαγεῖν.&nbsp;&nbsp; οἱ δὲ εἶπαν·&nbsp;&nbsp; οὐκ εἰσὶν ἡμῖν πλεῖον ἢ ἄρτοι πέντε καὶ ἰχθύες δύο, εἰ μήτι πορευθέντες ἡμεῖς ἀγοράσωμεν εἰς πάντα τὸν λαὸν τοῦτον βρώματα.&nbsp;&nbsp;</span>
<span class="ver"><b>14</b></span> <span class="text">ἦσαν γὰρ ὡσεὶ ἄνδρες πεντακισχίλιοι.&nbsp;&nbsp; εἶπεν δὲ πρὸς τοὺς μαθητὰς αὐτοῦ·&nbsp;&nbsp; κατακλίνατε αὐτοὺς κλισίας ὡσεὶ ἀνὰ πεντήκοντα.&nbsp;&nbsp;</span>
<span class="ver"><b>15</b></span> <span class="text">καὶ ἐποίησαν οὕτως καὶ κατέκλιναν ἅπαντας.&nbsp;&nbsp;</span>
<span class="ver"><b>16</b></span> <span class="text">λαβὼν δὲ τοὺς πέντε ἄρτους καὶ τοὺς δύο ἰχθύας ἀναβλέψας εἰς τὸν οὐρανὸν εὐλόγησεν αὐτοὺς καὶ κατέκλασεν καὶ ἐδίδου τοῖς μαθηταῖς παραθεῖναι τῷ ὄχλῳ.&nbsp;&nbsp;</span>
<span class="ver"><b>17</b></span> <span class="text">καὶ ἔφαγον καὶ ἐχορτάσθησαν πάντες, καὶ ἤρθη τὸ περισσεῦσαν αὐτοῖς κλασμάτων κόφινοι δώδεκα.&nbsp;&nbsp;</span>
<span class="ver"><b>18</b></span> <span class="text">Καὶ ἐγένετο ἐν τῷ εἶναι αὐτὸν προσευχόμενον κατὰ μόνας συνῆσαν αὐτῷ οἱ μαθηταί, καὶ ἐπηρώτησεν αὐτοὺς λέγων·&nbsp;&nbsp; τίνα με λέγουσιν οἱ ὄχλοι εἶναι;&nbsp;&nbsp;</span>
<span class="ver"><b>19</b></span> <span class="text">οἱ δὲ ἀποκριθέντες εἶπαν·&nbsp;&nbsp; Ἰωάννην τὸν βαπτιστήν, ἄλλοι δὲ Ἠλείαν, ἄλλοι δὲ ὅτι προφήτης τις τῶν ἀρχαίων ἀνέστη.&nbsp;&nbsp;</span>
<span class="ver"><b>20</b></span> <span class="text">εἶπεν δὲ αὐτοῖς·&nbsp;&nbsp; ὑμεῖς δὲ τίνα με λέγετε εἶναι;&nbsp;&nbsp; Πέτρος δὲ ἀποκριθεὶς εἶπεν·&nbsp;&nbsp; τὸν χριστὸν τοῦ θεοῦ.&nbsp;&nbsp;</span>
<span class="ver"><b>21</b></span> <span class="text">ὁ δὲ ἐπιτιμήσας αὐτοῖς παρήγγειλεν μηδενὶ λέγειν τοῦτο</span>
<span class="ver"><b>22</b></span> <span class="text">εἰπὼν ὅτι δεῖ τὸν υἱὸν τοῦ ἀνθρώπου πολλὰ παθεῖν καὶ ἀποδοκιμασθῆναι ἀπὸ τῶν πρεσβυτέρων καὶ ἀρχιερέων καὶ γραμματέων καὶ ἀποκτανθῆναι καὶ τῇ τρίτῃ ἡμέρᾳ ἐγερθῆναι.&nbsp;&nbsp;</span>
<span class="ver"><b>23</b></span> <span class="text">Ἔλεγεν δὲ πρὸς πάντας·&nbsp;&nbsp; εἴ τις θέλει ὀπίσω μου ἔρχεσθαι, ἀρνησάσθω ἑαυτὸν καὶ ἀράτω τὸν σταυρὸν αὐτοῦ καθ᾽ ἡμέραν καὶ ἀκολουθείτω μοι.&nbsp;&nbsp;</span>
<span class="ver"><b>24</b></span> <span class="text">ὃς γὰρ ἂν θέλῃ τὴν ψυχὴν αὐτοῦ σῶσαι ἀπολέσει αὐτήν·&nbsp;&nbsp; ὃς δ᾽ ἂν ἀπολέσῃ τὴν ψυχὴν αὐτοῦ ἕνεκεν ἐμοῦ οὗτος σώσει αὐτήν.&nbsp;&nbsp;</span>
<span class="ver"><b>25</b></span> <span class="text">τί γὰρ ὠφελεῖται ἄνθρωπος κερδήσας τὸν κόσμον ὅλον ἑαυτὸν δὲ ἀπολέσας ἢ ζημιωθείς;&nbsp;&nbsp;</span>
<span class="ver"><b>26</b></span> <span class="text">ὃς γὰρ ἂν ἐπαισχυνθῇ με καὶ τοὺς ἐμοὺς λόγους, τοῦτον ὁ υἱὸς τοῦ ἀνθρώπου ἐπαισχυνθήσεται, ὅταν ἔλθῃ ἐν τῇ δόξῃ αὐτοῦ καὶ τοῦ πατρὸς καὶ τῶν ἁγίων ἀγγέλων.&nbsp;&nbsp;</span>
<span class="ver"><b>27</b></span> <span class="text">λέγω δὲ ὑμῖν ἀληθῶς, εἰσίν τινες τῶν αὐτοῦ ἑστηκότων οἳ οὐ μὴ γεύσωνται θανάτου ἕως ἂν ἴδωσιν τὴν βασιλείαν τοῦ θεοῦ.&nbsp;&nbsp;</span>
<span class="ver"><b>28</b></span> <span class="text">Ἐγένετο δὲ μετὰ τοὺς λόγους τούτους ὡσεὶ ἡμέραι ὀκτὼ παραλαβὼν Πέτρον καὶ Ἰωάννην καὶ Ἰάκωβον ἀνέβη εἰς τὸ ὄρος προσεύξασθαι.&nbsp;&nbsp;</span>
<span class="ver"><b>29</b></span> <span class="text">καὶ ἐγένετο ἐν τῷ προσεύχεσθαι αὐτὸν τὸ εἶδος τοῦ προσώπου αὐτοῦ ἕτερον καὶ ὁ ἱματισμὸς αὐτοῦ λευκὸς ἐξαστράπτων.&nbsp;&nbsp;</span>
<span class="ver"><b>30</b></span> <span class="text">καὶ ἰδοὺ ἄνδρες δύο συνελάλουν αὐτῷ, οἵτινες ἦσαν Μωϋσῆς καὶ Ἠλείας,</span>
<span class="ver"><b>31</b></span> <span class="text">οἳ ὀφθέντες ἐν δόξῃ ἔλεγον τὴν ἔξοδον αὐτοῦ, ἣν ἤμελλεν πληροῦν ἐν Ἰερουσαλήμ.&nbsp;&nbsp;</span>
<span class="ver"><b>32</b></span> <span class="text">ὁ δὲ Πέτρος καὶ οἱ σὺν αὐτῷ ἦσαν βεβαρημένοι ὕπνῳ·&nbsp;&nbsp; διαγρηγορήσαντες δὲ εἶδον τὴν δόξαν αὐτοῦ καὶ τοὺς δύο ἄνδρας τοὺς συνεστῶτας αὐτῷ.&nbsp;&nbsp;</span>
<span class="ver"><b>33</b></span> <span class="text">καὶ ἐγένετο ἐν τῷ διαχωρίζεσθαι αὐτοὺς ἀπ᾽ αὐτοῦ εἶπεν ὁ Πέτρος πρὸς τὸν Ἰησοῦν·&nbsp;&nbsp; ἐπιστάτα, καλόν ἐστιν ἡμᾶς ὧδε εἶναι, καὶ ποιήσωμεν σκηνὰς τρεῖς, μίαν σοὶ καὶ μίαν Μωϋσεῖ καὶ μίαν Ἠλείᾳ, μὴ εἰδὼς ὃ λέγει.&nbsp;&nbsp;</span>
<span class="ver"><b>34</b></span> <span class="text">ταῦτα δὲ αὐτοῦ λέγοντος ἐγένετο νεφέλη καὶ ἐπεσκίαζεν αὐτούς·&nbsp;&nbsp; ἐφοβήθησαν δὲ ἐν τῷ εἰσελθεῖν αὐτοὺς εἰς τὴν νεφέλην.&nbsp;&nbsp;</span>
<span class="ver"><b>35</b></span> <span class="text">καὶ φωνὴ ἐγένετο ἐκ τῆς νεφέλης λέγουσα·&nbsp;&nbsp; οὗτός ἐστιν ὁ υἱός μου ὁ ἐκλελεγμένος, αὐτοῦ ἀκούετε.&nbsp;&nbsp;</span>
<span class="ver"><b>36</b></span> <span class="text">καὶ ἐν τῷ γενέσθαι τὴν φωνὴν εὑρέθη Ἰησοῦς μόνος.&nbsp;&nbsp; καὶ αὐτοὶ ἐσίγησαν καὶ οὐδενὶ ἀπήγγειλαν ἐν ἐκείναις ταῖς ἡμέραις οὐδὲν ὧν ἑώρακαν.&nbsp;&nbsp;</span>
<span class="ver"><b>37</b></span> <span class="text">Ἐγένετο δὲ τῇ ἑξῆς ἡμέρᾳ κατελθόντων αὐτῶν ἀπὸ τοῦ ὄρους συνήντησεν αὐτῷ ὄχλος πολύς.&nbsp;&nbsp;</span>
<span class="ver"><b>38</b></span> <span class="text">καὶ ἰδοὺ ἀνὴρ ἀπὸ τοῦ ὄχλου ἐβόησεν λέγων·&nbsp;&nbsp; διδάσκαλε, δέομαί σου ἐπιβλέψαι ἐπὶ τὸν υἱόν μου, ὅτι μονογενής μοί ἐστιν,</span>
<span class="ver"><b>39</b></span> <span class="text">καὶ ἰδοὺ πνεῦμα λαμβάνει αὐτὸν καὶ ἐξαίφνης κράζει καὶ σπαράσσει αὐτὸν μετὰ ἀφροῦ καὶ μόγις ἀποχωρεῖ ἀπ᾽ αὐτοῦ συντρῖβον αὐτόν·&nbsp;&nbsp;</span>
<span class="ver"><b>40</b></span> <span class="text">καὶ ἐδεήθην τῶν μαθητῶν σου ἵνα ἐκβάλωσιν αὐτό, καὶ οὐκ ἠδυνήθησαν.&nbsp;&nbsp;</span>
<span class="ver"><b>41</b></span> <span class="text">ἀποκριθεὶς δὲ ὁ Ἰησοῦς εἶπεν·&nbsp;&nbsp; ὦ γενεὰ ἄπιστος καὶ διεστραμμένη, ἕως πότε ἔσομαι πρὸς ὑμᾶς καὶ ἀνέξομαι ὑμῶν;&nbsp;&nbsp; προσάγαγε ὧδε τὸν υἱόν σου.&nbsp;&nbsp;</span>
<span class="ver"><b>42</b></span> <span class="text">ἔτι δὲ προσερχομένου αὐτοῦ ἔρρηξεν αὐτὸν τὸ δαιμόνιον καὶ συνεσπάραξεν·&nbsp;&nbsp; ἐπετίμησεν δὲ ὁ Ἰησοῦς τῷ πνεύματι τῷ ἀκαθάρτῳ καὶ ἰάσατο τὸν παῖδα καὶ ἀπέδωκεν αὐτὸν τῷ πατρὶ αὐτοῦ.&nbsp;&nbsp;</span>
<span class="ver"><b>43</b></span> <span class="text">ἐξεπλήσσοντο δὲ πάντες ἐπὶ τῇ μεγαλειότητι τοῦ θεοῦ.&nbsp;&nbsp; Πάντων δὲ θαυμαζόντων ἐπὶ πᾶσιν οἷς ἐποίει εἶπεν πρὸς τοὺς μαθητὰς αὐτοῦ·&nbsp;&nbsp;</span>
<span class="ver"><b>44</b></span> <span class="text">θέσθε ὑμεῖς εἰς τὰ ὦτα ὑμῶν τοὺς λόγους τούτους·&nbsp;&nbsp; ὁ γὰρ υἱὸς τοῦ ἀνθρώπου μέλλει παραδίδοσθαι εἰς χεῖρας ἀνθρώπων.&nbsp;&nbsp;</span>
<span class="ver"><b>45</b></span> <span class="text">οἱ δὲ ἠγνόουν τὸ ῥῆμα τοῦτο καὶ ἦν παρακεκαλυμμένον ἀπ᾽ αὐτῶν ἵνα μὴ αἴσθωνται αὐτό, καὶ ἐφοβοῦντο ἐρωτῆσαι αὐτὸν περὶ τοῦ ῥήματος τούτου.&nbsp;&nbsp;</span>
<span class="ver"><b>46</b></span> <span class="text">Εἰσῆλθεν δὲ διαλογισμὸς ἐν αὐτοῖς, τὸ τίς ἂν εἴη μείζων αὐτῶν.&nbsp;&nbsp;</span>
<span class="ver"><b>47</b></span> <span class="text">ὁ δὲ Ἰησοῦς εἰδὼς τὸν διαλογισμὸν τῆς καρδίας αὐτῶν, ἐπιλαβόμενος παιδίον ἔστησεν αὐτὸ παρ᾽ ἑαυτῷ</span>
<span class="ver"><b>48</b></span> <span class="text">καὶ εἶπεν αὐτοῖς·&nbsp;&nbsp; ὃς ἐὰν δέξηται τοῦτο τὸ παιδίον ἐπὶ τῷ ὀνόματί μου, ἐμὲ δέχεται·&nbsp;&nbsp; καὶ ὃς ἂν ἐμὲ δέξηται, δέχεται τὸν ἀποστείλαντά με·&nbsp;&nbsp; ὁ γὰρ μικρότερος ἐν πᾶσιν ὑμῖν ὑπάρχων οὗτός ἐστιν μέγας.&nbsp;&nbsp;</span>
<span class="ver"><b>49</b></span> <span class="text">Ἀποκριθεὶς δὲ Ἰωάννης εἶπεν·&nbsp;&nbsp; ἐπιστάτα, εἴδομέν τινα ἐν τῷ ὀνόματί σου ἐκβάλλοντα δαιμόνια καὶ ἐκωλύομεν αὐτόν, ὅτι οὐκ ἀκολουθεῖ μεθ᾽ ἡμῶν.&nbsp;&nbsp;</span>
<span class="ver"><b>50</b></span> <span class="text">εἶπεν δὲ πρὸς αὐτὸν ὁ Ἰησοῦς·&nbsp;&nbsp; μὴ κωλύετε·&nbsp;&nbsp; ὃς γὰρ οὐκ ἔστιν καθ᾽ ὑμῶν, ὑπὲρ ὑμῶν ἐστιν.&nbsp;&nbsp;</span>
<span class="ver"><b>51</b></span> <span class="text">Ἐγένετο δὲ ἐν τῷ συμπληροῦσθαι τὰς ἡμέρας τῆς ἀναλήμψεως αὐτοῦ καὶ αὐτὸς τὸ πρόσωπον ἐστήρισεν τοῦ πορεύεσθαι εἰς Ἰερουσαλήμ.&nbsp;&nbsp;</span>
<span class="ver"><b>52</b></span> <span class="text">Καὶ ἀπέστειλεν ἀγγέλους πρὸ προσώπου αὐτοῦ.&nbsp;&nbsp; καὶ πορευθέντες εἰσῆλθον εἰς κώμην Σαμαρειτῶν ὡς ἑτοιμάσαι αὐτῷ·&nbsp;&nbsp;</span>
<span class="ver"><b>53</b></span> <span class="text">καὶ οὐκ ἐδέξαντο αὐτόν, ὅτι τὸ πρόσωπον αὐτοῦ ἦν πορευόμενον εἰς Ἰερουσαλήμ.&nbsp;&nbsp;</span>
<span class="ver"><b>54</b></span> <span class="text">ἰδόντες δὲ οἱ μαθηταὶ Ἰάκωβος καὶ Ἰωάννης εἶπαν·&nbsp;&nbsp; κύριε, θέλεις εἴπωμεν πῦρ καταβῆναι ἀπὸ τοῦ οὐρανοῦ καὶ ἀναλῶσαι αὐτούς;&nbsp;&nbsp;</span>
<span class="ver"><b>55</b></span> <span class="text">στραφεὶς δὲ ἐπετίμησεν αὐτοῖς.&nbsp;&nbsp;</span>
<span class="ver"><b>56</b></span> <span class="text">καὶ ἐπορεύθησαν εἰς ἑτέραν κώμην.&nbsp;&nbsp;</span>
<span class="ver"><b>57</b></span> <span class="text">Καὶ πορευομένων αὐτῶν ἐν τῇ ὁδῷ εἶπέν τις πρὸς αὐτόν·&nbsp;&nbsp; ἀκολουθήσω σοι ὅπου ἐὰν ἀπέρχῃ.&nbsp;&nbsp;</span>
<span class="ver"><b>58</b></span> <span class="text">καὶ εἶπεν αὐτῷ ὁ Ἰησοῦς·&nbsp;&nbsp; αἱ ἀλώπεκες φωλεοὺς ἔχουσιν καὶ τὰ πετεινὰ τοῦ οὐρανοῦ κατασκηνώσεις, ὁ δὲ υἱὸς τοῦ ἀνθρώπου οὐκ ἔχει ποῦ τὴν κεφαλὴν κλίνῃ.&nbsp;&nbsp;</span>
<span class="ver"><b>59</b></span> <span class="text">Εἶπεν δὲ πρὸς ἕτερον·&nbsp;&nbsp; ἀκολούθει μοι.&nbsp;&nbsp; ὁ δὲ εἶπεν·&nbsp;&nbsp; κύριε, ἐπίτρεψόν μοι ἀπελθόντι πρῶτον θάψαι τὸν πατέρα μου.&nbsp;&nbsp;</span>
<span class="ver"><b>60</b></span> <span class="text">εἶπεν δὲ αὐτῷ·&nbsp;&nbsp; ἄφες τοὺς νεκροὺς θάψαι τοὺς ἑαυτῶν νεκρούς, σὺ δὲ ἀπελθὼν διάγγελλε τὴν βασιλείαν τοῦ θεοῦ.&nbsp;&nbsp;</span>
<span class="ver"><b>61</b></span> <span class="text">Εἶπεν δὲ καὶ ἕτερος·&nbsp;&nbsp; ἀκολουθήσω σοι, κύριε·&nbsp;&nbsp; πρῶτον δὲ ἐπίτρεψόν μοι ἀποτάξασθαι τοῖς εἰς τὸν οἶκόν μου.&nbsp;&nbsp;</span>
<span class="ver"><b>62</b></span> <span class="text">εἶπεν δὲ ὁ Ἰησοῦς·&nbsp;&nbsp; οὐδεὶς ἐπιβαλὼν τὴν χεῖρα αὐτοῦ ἐπ᾽ ἄροτρον καὶ βλέπων εἰς τὰ ὀπίσω εὔθετός ἐστιν τῇ βασιλείᾳ τοῦ θεοῦ.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;10</div>
<span class="ver"><b>1</b></span> <span class="text">Μετὰ δὲ ταῦτα ἀνέδειξεν ὁ κύριος ἑτέρους ἑβδομήκοντα δύο καὶ ἀπέστειλεν αὐτοὺς ἀνὰ δύο πρὸ προσώπου αὐτοῦ εἰς πᾶσαν πόλιν καὶ τόπον οὗ ἤμελλεν αὐτὸς ἔρχεσθαι.&nbsp;&nbsp;</span>
<span class="ver"><b>2</b></span> <span class="text">Ἔλεγεν δὲ πρὸς αὐτούς·&nbsp;&nbsp; ὁ μὲν θερισμὸς πολύς, οἱ δὲ ἐργάται ὀλίγοι·&nbsp;&nbsp; δεήθητε οὖν τοῦ κυρίου τοῦ θερισμοῦ ὅπως ἐργάτας ἐκβάλῃ εἰς τὸν θερισμὸν αὐτοῦ.&nbsp;&nbsp;</span>
<span class="ver"><b>3</b></span> <span class="text">ὑπάγετε·&nbsp;&nbsp; ἰδοὺ ἀποστέλλω ὑμᾶς ὡς ἄρνας ἐν μέσῳ λύκων.&nbsp;&nbsp;</span>
<span class="ver"><b>4</b></span> <span class="text">μὴ βαστάζετε βαλλάντιον, μὴ πήραν, μὴ ὑποδήματα, καὶ μηδένα κατὰ τὴν ὁδὸν ἀσπάσησθε.&nbsp;&nbsp;</span>
<span class="ver"><b>5</b></span> <span class="text">εἰς ἣν δ᾽ ἂν εἰσέλθητε οἰκίαν, πρῶτον λέγετε·&nbsp;&nbsp; εἰρήνη τῷ οἴκῳ τούτῳ.&nbsp;&nbsp;</span>
<span class="ver"><b>6</b></span> <span class="text">καὶ ἐὰν ἐκεῖ ᾖ υἱὸς εἰρήνης, ἐπαναπαήσεται ἐπ᾽ αὐτὸν ἡ εἰρήνη ὑμῶν·&nbsp;&nbsp; εἰ δὲ μή γε, ἐφ᾽ ὑμᾶς ἀνακάμψει.&nbsp;&nbsp;</span>
<span class="ver"><b>7</b></span> <span class="text">ἐν αὐτῇ δὲ τῇ οἰκίᾳ μένετε ἐσθίοντες καὶ πίνοντες τὰ παρ᾽ αὐτῶν·&nbsp;&nbsp; ἄξιος γὰρ ὁ ἐργάτης τοῦ μισθοῦ αὐτοῦ.&nbsp;&nbsp; μὴ μεταβαίνετε ἐξ οἰκίας εἰς οἰκίαν.&nbsp;&nbsp;</span>
<span class="ver"><b>8</b></span> <span class="text">καὶ εἰς ἣν ἂν πόλιν εἰσέρχησθε καὶ δέχωνται ὑμᾶς, ἐσθίετε τὰ παρατιθέμενα ὑμῖν</span>
<span class="ver"><b>9</b></span> <span class="text">καὶ θεραπεύετε τοὺς ἐν αὐτῇ ἀσθενεῖς καὶ λέγετε αὐτοῖς·&nbsp;&nbsp; ἤγγικεν ἐφ᾽ ὑμᾶς ἡ βασιλεία τοῦ θεοῦ.&nbsp;&nbsp;</span>
<span class="ver"><b>10</b></span> <span class="text">εἰς ἣν δ᾽ ἂν πόλιν εἰσέλθητε καὶ μὴ δέχωνται ὑμᾶς, ἐξελθόντες εἰς τὰς πλατείας αὐτῆς εἴπατε·&nbsp;&nbsp;</span>
<span class="ver"><b>11</b></span> <span class="text">καὶ τὸν κονιορτὸν τὸν κολληθέντα ἡμῖν ἐκ τῆς πόλεως ὑμῶν εἰς τοὺς πόδας ἀπομασσόμεθα ὑμῖν·&nbsp;&nbsp; πλὴν τοῦτο γινώσκετε ὅτι ἤγγικεν ἡ βασιλεία τοῦ θεοῦ.&nbsp;&nbsp;</span>
<span class="ver"><b>12</b></span> <span class="text">λέγω ὑμῖν ὅτι Σοδόμοις ἐν τῇ ἡμέρᾳ ἐκείνῃ ἀνεκτότερον ἔσται ἢ τῇ πόλει ἐκείνῃ.&nbsp;&nbsp;</span>
<span class="ver"><b>13</b></span> <span class="text">Οὐαί σοι, Χοραζείν, οὐαί σοι, Βηθσαϊδά·&nbsp;&nbsp; ὅτι εἰ ἐν Τύρῳ καὶ Σιδῶνι ἐγενήθησαν αἱ δυνάμεις αἱ γενόμεναι ἐν ὑμῖν, πάλαι ἂν ἐν σάκκῳ καὶ σποδῷ καθήμενοι μετενόησαν.&nbsp;&nbsp;</span>
<span class="ver"><b>14</b></span> <span class="text">πλὴν Τύρῳ καὶ Σιδῶνι ἀνεκτότερον ἔσται ἐν τῇ κρίσει ἢ ὑμῖν.&nbsp;&nbsp;</span>
<span class="ver"><b>15</b></span> <span class="text">καὶ σύ, Καφαρναούμ, μὴ ἕως οὐρανοῦ ὑψωθήσῃ;&nbsp;&nbsp; ἕως τοῦ ᾅδου καταβήσῃ.&nbsp;&nbsp;</span>
<span class="ver"><b>16</b></span> <span class="text">Ὁ ἀκούων ὑμῶν ἐμοῦ ἀκούει, καὶ ὁ ἀθετῶν ὑμᾶς ἐμὲ ἀθετεῖ·&nbsp;&nbsp; ὁ δὲ ἐμὲ ἀθετῶν ἀθετεῖ τὸν ἀποστείλαντά με.&nbsp;&nbsp;</span>
<span class="ver"><b>17</b></span> <span class="text">Ὑπέστρεψαν δὲ οἱ ἑβδομήκοντα δύο μετὰ χαρᾶς λέγοντες·&nbsp;&nbsp; κύριε, καὶ τὰ δαιμόνια ὑποτάσσεται ἡμῖν ἐν τῷ ὀνόματί σου.&nbsp;&nbsp;</span>
<span class="ver"><b>18</b></span> <span class="text">εἶπεν δὲ αὐτοῖς·&nbsp;&nbsp; ἐθεώρουν τὸν σατανᾶν ὡς ἀστραπὴν ἐκ τοῦ οὐρανοῦ πεσόντα.&nbsp;&nbsp;</span>
<span class="ver"><b>19</b></span> <span class="text">ἰδοὺ δέδωκα ὑμῖν τὴν ἐξουσίαν τοῦ πατεῖν ἐπάνω ὄφεων καὶ σκορπίων, καὶ ἐπὶ πᾶσαν τὴν δύναμιν τοῦ ἐχθροῦ, καὶ οὐδὲν ὑμᾶς οὐ μὴ ἀδικήσῃ.&nbsp;&nbsp;</span>
<span class="ver"><b>20</b></span> <span class="text">πλὴν ἐν τούτῳ μὴ χαίρετε ὅτι τὰ πνεύματα ὑμῖν ὑποτάσσεται, χαίρετε δὲ ὅτι τὰ ὀνόματα ὑμῶν ἐνγέγραπται ἐν τοῖς οὐρανοῖς.&nbsp;&nbsp;</span>
<span class="ver"><b>21</b></span> <span class="text">Ἐν αὐτῇ τῇ ὥρᾳ ἠγαλλιάσατο τῷ πνεύματι τῷ ἁγίῳ καὶ εἶπεν·&nbsp;&nbsp; ἐξομολογοῦμαί σοι, πάτερ, κύριε τοῦ οὐρανοῦ καὶ τῆς γῆς, ὅτι ἀπέκρυψας ταῦτα ἀπὸ σοφῶν καὶ συνετῶν καὶ ἀπεκάλυψας αὐτὰ νηπίοις·&nbsp;&nbsp; ναὶ ὁ πατήρ, ὅτι οὕτως εὐδοκία ἐγένετο ἔμπροσθέν σου.&nbsp;&nbsp;</span>
<span class="ver"><b>22</b></span> <span class="text">πάντα μοι παρεδόθη ὑπὸ τοῦ πατρός μου, καὶ οὐδεὶς γινώσκει τίς ἐστιν ὁ υἱὸς εἰ μὴ ὁ πατήρ, καὶ τίς ἐστιν ὁ πατὴρ εἰ μὴ ὁ υἱὸς καὶ ᾧ ἐὰν βούληται ὁ υἱὸς ἀποκαλύψαι.&nbsp;&nbsp;</span>
<span class="ver"><b>23</b></span> <span class="text">Καὶ στραφεὶς πρὸς τοὺς μαθητὰς κατ᾽ ἰδίαν εἶπεν·&nbsp;&nbsp; μακάριοι οἱ ὀφθαλμοὶ οἱ βλέποντες ἃ βλέπετε.&nbsp;&nbsp;</span>
<span class="ver"><b>24</b></span> <span class="text">λέγω γὰρ ὑμῖν ὅτι πολλοὶ προφῆται καὶ βασιλεῖς ἠθέλησαν ἰδεῖν ἃ ὑμεῖς βλέπετε καὶ οὐκ εἶδαν, καὶ ἀκοῦσαι ἃ ἀκούετε καὶ οὐκ ἤκουσαν.&nbsp;&nbsp;</span>
<span class="ver"><b>25</b></span> <span class="text">Καὶ ἰδοὺ νομικός τις ἀνέστη ἐκπειράζων αὐτὸν λέγων·&nbsp;&nbsp; διδάσκαλε, τί ποιήσας ζωὴν αἰώνιον κληρονομήσω;&nbsp;&nbsp;</span>
<span class="ver"><b>26</b></span> <span class="text">ὁ δὲ εἶπεν πρὸς αὐτόν·&nbsp;&nbsp; ἐν τῷ νόμῳ τί γέγραπται;&nbsp;&nbsp; πῶς ἀναγινώσκεις;&nbsp;&nbsp;</span>
<span class="ver"><b>27</b></span> <span class="text">ὁ δὲ ἀποκριθεὶς εἶπεν·&nbsp;&nbsp; ἀγαπήσεις κύριον τὸν θεόν σου ἐξ ὅλης καρδίας σου καὶ ἐν ὅλῃ τῇ ψυχῇ σου καὶ ἐν ὅλῃ τῇ ἰσχύϊ σου καὶ ἐν ὅλῃ τῇ διανοίᾳ σου, καὶ τὸν πλησίον σου ὡς σεαυτόν.&nbsp;&nbsp;</span>
<span class="ver"><b>28</b></span> <span class="text">εἶπεν δὲ αὐτῷ·&nbsp;&nbsp; ὀρθῶς ἀπεκρίθης·&nbsp;&nbsp; τοῦτο ποίει καὶ ζήσῃ.&nbsp;&nbsp;</span>
<span class="ver"><b>29</b></span> <span class="text">ὁ δὲ θέλων δικαιῶσαι ἑαυτὸν εἶπεν πρὸς τὸν Ἰησοῦν·&nbsp;&nbsp; καὶ τίς ἐστίν μου πλησίον;&nbsp;&nbsp;</span>
<span class="ver"><b>30</b></span> <span class="text">Ὑπολαβὼν ὁ Ἰησοῦς εἶπεν·&nbsp;&nbsp; ἄνθρωπός τις κατέβαινεν ἀπὸ Ἰερουσαλὴμ εἰς Ἰερειχὼ καὶ λῃσταῖς περιέπεσεν, οἳ καὶ ἐκδύσαντες αὐτὸν καὶ πληγὰς ἐπιθέντες ἀπῆλθον ἀφέντες ἡμιθανῆ.&nbsp;&nbsp;</span>
<span class="ver"><b>31</b></span> <span class="text">κατὰ συγκυρίαν δὲ ἱερεύς τις κατέβαινεν ἐν τῇ ὁδῷ ἐκείνῃ καὶ ἰδὼν αὐτὸν ἀντιπαρῆλθεν·&nbsp;&nbsp;</span>
<span class="ver"><b>32</b></span> <span class="text">ὁμοίως δὲ καὶ Λευείτης κατὰ τὸν τόπον ἐλθὼν καὶ ἰδὼν ἀντιπαρῆλθεν.&nbsp;&nbsp;</span>
<span class="ver"><b>33</b></span> <span class="text">Σαμαρείτης δέ τις ὁδεύων ἦλθεν κατ᾽ αὐτὸν καὶ ἰδὼν ἐσπλαγχνίσθη,</span>
<span class="ver"><b>34</b></span> <span class="text">καὶ προσελθὼν κατέδησεν τὰ τραύματα αὐτοῦ ἐπιχέων ἔλαιον καὶ οἶνον, ἐπιβιβάσας δὲ αὐτὸν ἐπὶ τὸ ἴδιον κτῆνος ἤγαγεν αὐτὸν εἰς πανδοχεῖον καὶ ἐπεμελήθη αὐτοῦ.&nbsp;&nbsp;</span>
<span class="ver"><b>35</b></span> <span class="text">καὶ ἐπὶ τὴν αὔριον ἐκβαλὼν ἔδωκεν δύο δηνάρια τῷ πανδοχεῖ καὶ εἶπεν·&nbsp;&nbsp; ἐπιμελήθητι αὐτοῦ, καὶ ὅ τι ἂν προσδαπανήσῃς ἐγὼ ἐν τῷ ἐπανέρχεσθαί με ἀποδώσω σοι.&nbsp;&nbsp;</span>
<span class="ver"><b>36</b></span> <span class="text">τίς τούτων τῶν τριῶν πλησίον δοκεῖ σοι γεγονέναι τοῦ ἐμπεσόντος εἰς τοὺς λῃστάς;&nbsp;&nbsp;</span>
<span class="ver"><b>37</b></span> <span class="text">ὁ δὲ εἶπεν·&nbsp;&nbsp; ὁ ποιήσας τὸ ἔλεος μετ᾽ αὐτοῦ.&nbsp;&nbsp; εἶπεν δὲ αὐτῷ ὁ Ἰησοῦς·&nbsp;&nbsp; πορεύου καὶ σὺ ποίει ὁμοίως.&nbsp;&nbsp;</span>
<span class="ver"><b>38</b></span> <span class="text">Ἐν δὲ τῷ πορεύεσθαι αὐτοὺς αὐτὸς εἰσῆλθεν εἰς κώμην τινά·&nbsp;&nbsp; γυνὴ δέ τις ὀνόματι Μάρθα ὑπεδέξατο αὐτόν.&nbsp;&nbsp;</span>
<span class="ver"><b>39</b></span> <span class="text">καὶ τῇδε ἦν ἀδελφὴ καλουμένη Μαριάμ, καὶ παρακαθεσθεῖσα πρὸς τοὺς πόδας τοῦ Ἰησοῦ ἤκουεν τὸν λόγον αὐτοῦ.&nbsp;&nbsp;</span>
<span class="ver"><b>40</b></span> <span class="text">ἡ δὲ Μάρθα περιεσπᾶτο περὶ πολλὴν διακονίαν·&nbsp;&nbsp; ἐπιστᾶσα δὲ εἶπεν·&nbsp;&nbsp; κύριε, οὐ μέλει σοι ὅτι ἡ ἀδελφή μου μόνην με κατέλιπεν διακονεῖν;&nbsp;&nbsp; εἰπὲ οὖν αὐτῇ ἵνα μοι συναντιλάβηται.&nbsp;&nbsp;</span>
<span class="ver"><b>41</b></span> <span class="text">ἀποκριθεὶς δὲ εἶπεν αὐτῇ ὁ κύριος·&nbsp;&nbsp; Μάρθα Μάρθα, μεριμνᾷς καὶ θορυβάζῃ περὶ πολλά,</span>
<span class="ver"><b>42</b></span> <span class="text">ἑνὸς δέ ἐστιν χρεία·&nbsp;&nbsp; Μαριὰμ γὰρ τὴν ἀγαθὴν μερίδα ἐξελέξατο ἥτις οὐκ ἀφαιρεθήσεται ἀπ᾽ αὐτῆς.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;11</div>
<span class="ver"><b>1</b></span> <span class="text">Καὶ ἐγένετο ἐν τῷ εἶναι αὐτὸν ἐν τόπῳ τινὶ προσευχόμενον, ὡς ἐπαύσατο, εἶπέν τις τῶν μαθητῶν αὐτοῦ πρὸς αὐτόν·&nbsp;&nbsp; κύριε, δίδαξον ἡμᾶς προσεύχεσθαι, καθὼς καὶ Ἰωάννης ἐδίδαξεν τοὺς μαθητὰς αὐτοῦ.&nbsp;&nbsp;</span>
<span class="ver"><b>2</b></span> <span class="text">εἶπεν δὲ αὐτοῖς·&nbsp;&nbsp; ὅταν προσεύχησθε λέγετε·&nbsp;&nbsp; Πάτερ, ἁγιασθήτω τὸ ὄνομά σου·&nbsp;&nbsp; ἐλθέτω ἡ βασιλεία σου·&nbsp;&nbsp;</span>
<span class="ver"><b>3</b></span> <span class="text">τὸν ἄρτον ἡμῶν τὸν ἐπιούσιον δίδου ἡμῖν τὸ καθ᾽ ἡμέραν·&nbsp;&nbsp;</span>
<span class="ver"><b>4</b></span> <span class="text">καὶ ἄφες ἡμῖν τὰς ἁμαρτίας ἡμῶν, καὶ γὰρ αὐτοὶ ἀφίομεν παντὶ ὀφείλοντι ἡμῖν·&nbsp;&nbsp; καὶ μὴ εἰσενέγκῃς ἡμᾶς εἰς πειρασμόν.&nbsp;&nbsp;</span>
<span class="ver"><b>5</b></span> <span class="text">Καὶ εἶπεν πρὸς αὐτούς·&nbsp;&nbsp; τίς ἐξ ὑμῶν ἕξει φίλον καὶ πορεύσεται πρὸς αὐτὸν μεσονυκτίου καὶ εἴπῃ αὐτῷ·&nbsp;&nbsp; φίλε, χρῆσόν μοι τρεῖς ἄρτους,</span>
<span class="ver"><b>6</b></span> <span class="text">ἐπειδὴ φίλος μου παρεγένετο ἐξ ὁδοῦ πρός με καὶ οὐκ ἔχω ὃ παραθήσω αὐτῷ·&nbsp;&nbsp;</span>
<span class="ver"><b>7</b></span> <span class="text">κἀκεῖνος ἔσωθεν ἀποκριθεὶς εἴπῃ·&nbsp;&nbsp; μή μοι κόπους πάρεχε·&nbsp;&nbsp; ἤδη ἡ θύρα κέκλεισται καὶ τὰ παιδία μου μετ᾽ ἐμοῦ εἰς τὴν κοίτην εἰσίν·&nbsp;&nbsp; οὐ δύναμαι ἀναστὰς δοῦναί σοι.&nbsp;&nbsp;</span>
<span class="ver"><b>8</b></span> <span class="text">λέγω ὑμῖν, εἰ καὶ οὐ δώσει αὐτῷ ἀναστὰς διὰ τὸ εἶναι φίλον αὐτοῦ, διά γε τὴν ἀναίδειαν αὐτοῦ ἐγερθεὶς δώσει αὐτῷ ὅσων χρῄζει.&nbsp;&nbsp;</span>
<span class="ver"><b>9</b></span> <span class="text">Κἀγὼ ὑμῖν λέγω, αἰτεῖτε καὶ δοθήσεται ὑμῖν, ζητεῖτε καὶ εὑρήσετε, κρούετε καὶ ἀνοιγήσεται ὑμῖν·&nbsp;&nbsp;</span>
<span class="ver"><b>10</b></span> <span class="text">πᾶς γὰρ ὁ αἰτῶν λαμβάνει καὶ ὁ ζητῶν εὑρίσκει καὶ τῷ κρούοντι ἀνοιγήσεται.&nbsp;&nbsp;</span>
<span class="ver"><b>11</b></span> <span class="text">τίνα δὲ ἐξ ὑμῶν τὸν πατέρα αἰτήσει ὁ υἱὸς ἰχθύν, καὶ ἀντὶ ἰχθύος ὄφιν αὐτῷ ἐπιδώσει;&nbsp;&nbsp;</span>
<span class="ver"><b>12</b></span> <span class="text">ἢ καὶ αἰτήσει ᾠόν, ἐπιδώσει αὐτῷ σκορπίον;&nbsp;&nbsp;</span>
<span class="ver"><b>13</b></span> <span class="text">εἰ οὖν ὑμεῖς πονηροὶ ὑπάρχοντες οἴδατε δόματα ἀγαθὰ διδόναι τοῖς τέκνοις ὑμῶν, πόσῳ μᾶλλον ὁ πατὴρ ὁ ἐξ οὐρανοῦ δώσει πνεῦμα ἅγιον τοῖς αἰτοῦσιν αὐτόν.&nbsp;&nbsp;</span>
<span class="ver"><b>14</b></span> <span class="text">Καὶ ἦν ἐκβάλλων δαιμόνιον κωφόν·&nbsp;&nbsp; ἐγένετο δὲ τοῦ δαιμονίου ἐξελθόντος ἐλάλησεν ὁ κωφὸς καὶ ἐθαύμασαν οἱ ὄχλοι.&nbsp;&nbsp;</span>
<span class="ver"><b>15</b></span> <span class="text">τινὲς δὲ ἐξ αὐτῶν εἶπον·&nbsp;&nbsp; ἐν Βεελζεβοὺλ τῷ ἄρχοντι τῶν δαιμονίων ἐκβάλλει τὰ δαιμόνια·&nbsp;&nbsp;</span>
<span class="ver"><b>16</b></span> <span class="text">ἕτεροι δὲ πειράζοντες σημεῖον ἐξ οὐρανοῦ ἐζήτουν παρ᾽ αὐτοῦ.&nbsp;&nbsp;</span>
<span class="ver"><b>17</b></span> <span class="text">αὐτὸς δὲ εἰδὼς αὐτῶν τὰ διανοήματα εἶπεν αὐτοῖς·&nbsp;&nbsp; πᾶσα βασιλεία ἐφ᾽ ἑαυτὴν διαμερισθεῖσα ἐρημοῦται καὶ οἶκος ἐπὶ οἶκον πίπτει.&nbsp;&nbsp;</span>
<span class="ver"><b>18</b></span> <span class="text">εἰ δὲ καὶ ὁ σατανᾶς ἐφ᾽ ἑαυτὸν διεμερίσθη, πῶς σταθήσεται ἡ βασιλεία αὐτοῦ;&nbsp;&nbsp; ὅτι λέγετε ἐν Βεελζεβοὺλ ἐκβάλλειν με τὰ δαιμόνια.&nbsp;&nbsp;</span>
<span class="ver"><b>19</b></span> <span class="text">εἰ δὲ ἐγὼ ἐν Βεελζεβοὺλ ἐκβάλλω τὰ δαιμόνια, οἱ υἱοὶ ὑμῶν ἐν τίνι ἐκβάλλουσιν;&nbsp;&nbsp; διὰ τοῦτο αὐτοὶ ὑμῶν κριταὶ ἔσονται.&nbsp;&nbsp;</span>
<span class="ver"><b>20</b></span> <span class="text">εἰ δὲ ἐν δακτύλῳ θεοῦ ἐγὼ ἐκβάλλω τὰ δαιμόνια, ἄρα ἔφθασεν ἐφ᾽ ὑμᾶς ἡ βασιλεία τοῦ θεοῦ.&nbsp;&nbsp;</span>
<span class="ver"><b>21</b></span> <span class="text">ὅταν ὁ ἰσχυρὸς καθωπλισμένος φυλάσσῃ τὴν ἑαυτοῦ αὐλήν, ἐν εἰρήνῃ ἐστὶν τὰ ὑπάρχοντα αὐτοῦ·&nbsp;&nbsp;</span>
<span class="ver"><b>22</b></span> <span class="text">ἐπὰν δὲ ἰσχυρότερος αὐτοῦ ἐπελθὼν νικήσῃ αὐτόν, τὴν πανοπλίαν αὐτοῦ αἴρει ἐφ᾽ ᾗ ἐπεποίθει καὶ τὰ σκῦλα αὐτοῦ διαδίδωσιν.&nbsp;&nbsp;</span>
<span class="ver"><b>23</b></span> <span class="text">Ὁ μὴ ὢν μετ᾽ ἐμοῦ κατ᾽ ἐμοῦ ἐστιν, καὶ ὁ μὴ συνάγων μετ᾽ ἐμοῦ σκορπίζει.&nbsp;&nbsp;</span>
<span class="ver"><b>24</b></span> <span class="text">Ὅταν δὲ τὸ ἀκάθαρτον πνεῦμα ἐξέλθῃ ἀπὸ τοῦ ἀνθρώπου, διέρχεται δι᾽ ἀνύδρων τόπων ζητοῦν ἀνάπαυσιν καὶ μὴ εὑρίσκον·&nbsp;&nbsp; τότε λέγει·&nbsp;&nbsp; ὑποστρέψω εἰς τὸν οἶκόν μου ὅθεν ἐξῆλθον·&nbsp;&nbsp;</span>
<span class="ver"><b>25</b></span> <span class="text">καὶ ἐλθὸν εὑρίσκει σεσαρωμένον καὶ κεκοσμημένον.&nbsp;&nbsp;</span>
<span class="ver"><b>26</b></span> <span class="text">τότε πορεύεται καὶ παραλαμβάνει ἕτερα πνεύματα πονηρότερα ἑαυτοῦ ἑπτὰ καὶ εἰσελθόντα κατοικεῖ ἐκεῖ·&nbsp;&nbsp; καὶ γίνεται τὰ ἔσχατα τοῦ ἀνθρώπου ἐκείνου χείρονα τῶν πρώτων.&nbsp;&nbsp;</span>
<span class="ver"><b>27</b></span> <span class="text">Ἐγένετο δὲ ἐν τῷ λέγειν αὐτὸν ταῦτα ἐπάρασά τις φωνὴν γυνὴ ἐκ τοῦ ὄχλου εἶπεν αὐτῷ·&nbsp;&nbsp; μακαρία ἡ κοιλία ἡ βαστάσασά σε καὶ μαστοὶ οὓς ἐθήλασας.&nbsp;&nbsp;</span>
<span class="ver"><b>28</b></span> <span class="text">αὐτὸς δὲ εἶπεν·&nbsp;&nbsp; μενοῦν μακάριοι οἱ ἀκούοντες τὸν λόγον τοῦ θεοῦ καὶ φυλάσσοντες.&nbsp;&nbsp;</span>
<span class="ver"><b>29</b></span> <span class="text">Τῶν δὲ ὄχλων ἐπαθροιζομένων ἤρξατο λέγειν·&nbsp;&nbsp; ἡ γενεὰ αὕτη γενεὰ πονηρά ἐστιν·&nbsp;&nbsp; σημεῖον ζητεῖ, καὶ σημεῖον οὐ δοθήσεται αὐτῇ εἰ μὴ τὸ σημεῖον Ἰωνᾶ.&nbsp;&nbsp;</span>
<span class="ver"><b>30</b></span> <span class="text">καθὼς γὰρ ἐγένετο Ἰωνᾶς τοῖς Νινευείταις σημεῖον, οὕτως ἔσται καὶ ὁ υἱὸς τοῦ ἀνθρώπου τῇ γενεᾷ ταύτῃ.&nbsp;&nbsp;</span>
<span class="ver"><b>31</b></span> <span class="text">βασίλισσα νότου ἐγερθήσεται ἐν τῇ κρίσει μετὰ τῶν ἀνδρῶν τῆς γενεᾶς ταύτης καὶ κατακρινεῖ αὐτούς, ὅτι ἦλθεν ἐκ τῶν περάτων τῆς γῆς ἀκοῦσαι τὴν σοφίαν Σολομῶνος, καὶ ἰδοὺ πλεῖον Σολομῶνος ὧδε.&nbsp;&nbsp;</span>
<span class="ver"><b>32</b></span> <span class="text">ἄνδρες Νινευεῖται ἀναστήσονται ἐν τῇ κρίσει μετὰ τῆς γενεᾶς ταύτης καὶ κατακρινοῦσιν αὐτήν·&nbsp;&nbsp; ὅτι μετενόησαν εἰς τὸ κήρυγμα Ἰωνᾶ, καὶ ἰδοὺ πλεῖον Ἰωνᾶ ὧδε.&nbsp;&nbsp;</span>
<span class="ver"><b>33</b></span> <span class="text">Οὐδεὶς λύχνον ἅψας εἰς κρύπτην τίθησιν οὐδὲ ὑπὸ τὸν μόδιον ἀλλ᾽ ἐπὶ τὴν λυχνίαν, ἵνα οἱ εἰσπορευόμενοι τὸ φῶς βλέπωσιν.&nbsp;&nbsp;</span>
<span class="ver"><b>34</b></span> <span class="text">Ὁ λύχνος τοῦ σώματός ἐστιν ὁ ὀφθαλμός σου.&nbsp;&nbsp; ὅταν ὁ ὀφθαλμός σου ἁπλοῦς ᾖ, καὶ ὅλον τὸ σῶμά σου φωτεινόν ἐστιν·&nbsp;&nbsp; ἐπὰν δὲ πονηρὸς ᾖ, καὶ τὸ σῶμά σου σκοτεινόν.&nbsp;&nbsp;</span>
<span class="ver"><b>35</b></span> <span class="text">σκόπει οὖν μὴ τὸ φῶς τὸ ἐν σοὶ σκότος ἐστίν.&nbsp;&nbsp;</span>
<span class="ver"><b>36</b></span> <span class="text">εἰ οὖν τὸ σῶμά σου ὅλον φωτεινόν, μὴ ἔχον μέρος τι σκοτεινόν, ἔσται φωτεινὸν ὅλον ὡς ὅταν ὁ λύχνος τῇ ἀστραπῇ φωτίζῃ σε.&nbsp;&nbsp;</span>
<span class="ver"><b>37</b></span> <span class="text">Ἐν δὲ τῷ λαλῆσαι ἐρωτᾷ αὐτὸν Φαρισαῖος ὅπως ἀριστήσῃ παρ᾽ αὐτῷ·&nbsp;&nbsp; εἰσελθὼν δὲ ἀνέπεσεν.&nbsp;&nbsp;</span>
<span class="ver"><b>38</b></span> <span class="text">ὁ δὲ Φαρισαῖος ἰδὼν ἐθαύμασεν ὅτι οὐ πρῶτον ἐβαπτίσθη πρὸ τοῦ ἀρίστου.&nbsp;&nbsp;</span>
<span class="ver"><b>39</b></span> <span class="text">εἶπεν δὲ ὁ κύριος πρὸς αὐτόν·&nbsp;&nbsp; νῦν ὑμεῖς οἱ Φαρισαῖοι τὸ ἔξωθεν τοῦ ποτηρίου καὶ τοῦ πίνακος καθαρίζετε, τὸ δὲ ἔσωθεν ὑμῶν γέμει ἁρπαγῆς καὶ πονηρίας.&nbsp;&nbsp;</span>
<span class="ver"><b>40</b></span> <span class="text">ἄφρονες, οὐχ ὁ ποιήσας τὸ ἔξωθεν καὶ τὸ ἔσωθεν ἐποίησεν;&nbsp;&nbsp;</span>
<span class="ver"><b>41</b></span> <span class="text">πλὴν τὰ ἐνόντα δότε ἐλεημοσύνην, καὶ ἰδοὺ πάντα καθαρὰ ὑμῖν ἐστιν.&nbsp;&nbsp;</span>
<span class="ver"><b>42</b></span> <span class="text">ἀλλὰ οὐαὶ ὑμῖν τοῖς Φαρισαίοις, ὅτι ἀποδεκατοῦτε τὸ ἡδύοσμον καὶ τὸ πήγανον καὶ πᾶν λάχανον καὶ παρέρχεσθε τὴν κρίσιν καὶ τὴν ἀγάπην τοῦ θεοῦ·&nbsp;&nbsp; ταῦτα δὲ ἔδει ποιῆσαι κἀκεῖνα μὴ παρεῖναι.&nbsp;&nbsp;</span>
<span class="ver"><b>43</b></span> <span class="text">Οὐαὶ ὑμῖν τοῖς Φαρισαίοις, ὅτι ἀγαπᾶτε τὴν πρωτοκαθεδρίαν ἐν ταῖς συναγωγαῖς καὶ τοὺς ἀσπασμοὺς ἐν ταῖς ἀγοραῖς.&nbsp;&nbsp;</span>
<span class="ver"><b>44</b></span> <span class="text">Οὐαὶ ὑμῖν, ὅτι ἐστὲ ὡς τὰ μνημεῖα τὰ ἄδηλα, καὶ οἱ ἄνθρωποι οἱ περιπατοῦντες ἐπάνω οὐκ οἴδασιν.&nbsp;&nbsp;</span>
<span class="ver"><b>45</b></span> <span class="text">Ἀποκριθεὶς δέ τις τῶν νομικῶν λέγει αὐτῷ·&nbsp;&nbsp; διδάσκαλε, ταῦτα λέγων καὶ ἡμᾶς ὑβρίζεις.&nbsp;&nbsp;</span>
<span class="ver"><b>46</b></span> <span class="text">ὁ δὲ εἶπεν·&nbsp;&nbsp; καὶ ὑμῖν τοῖς νομικοῖς οὐαί, ὅτι φορτίζετε τοὺς ἀνθρώπους φορτία δυσβάστακτα, καὶ αὐτοὶ ἑνὶ τῶν δακτύλων ὑμῶν οὐ προσψαύετε τοῖς φορτίοις.&nbsp;&nbsp;</span>
<span class="ver"><b>47</b></span> <span class="text">Οὐαὶ ὑμῖν, ὅτι οἰκοδομεῖτε τὰ μνημεῖα τῶν προφητῶν, οἱ δὲ πατέρες ὑμῶν ἀπέκτειναν αὐτούς.&nbsp;&nbsp;</span>
<span class="ver"><b>48</b></span> <span class="text">ἄρα μαρτυρεῖτε καὶ συνευδοκεῖτε τοῖς ἔργοις τῶν πατέρων ὑμῶν, ὅτι αὐτοὶ μὲν ἀπέκτειναν αὐτούς, ὑμεῖς δὲ οἰκοδομεῖτε.&nbsp;&nbsp;</span>
<span class="ver"><b>49</b></span> <span class="text">διὰ τοῦτο καὶ ἡ σοφία τοῦ θεοῦ εἶπεν·&nbsp;&nbsp; ἀποστελῶ εἰς αὐτοὺς προφήτας καὶ ἀποστόλους, καὶ ἐξ αὐτῶν ἀποκτενοῦσιν καὶ διώξουσιν,</span>
<span class="ver"><b>50</b></span> <span class="text">ἵνα ἐκζητηθῇ τὸ αἷμα πάντων τῶν προφητῶν τὸ ἐκκεχυμένον ἀπὸ καταβολῆς κόσμου ἀπὸ τῆς γενεᾶς ταύτης,</span>
<span class="ver"><b>51</b></span> <span class="text">ἀπὸ αἵματος Ἅβελ ἕως αἵματος Ζαχαρίου τοῦ ἀπολομένου μεταξὺ τοῦ θυσιαστηρίου καὶ τοῦ οἴκου·&nbsp;&nbsp; ναὶ λέγω ὑμῖν, ἐκζητηθήσεται ἀπὸ τῆς γενεᾶς ταύτης.&nbsp;&nbsp;</span>
<span class="ver"><b>52</b></span> <span class="text">Οὐαὶ ὑμῖν τοῖς νομικοῖς, ὅτι ἤρατε τὴν κλεῖδα τῆς γνώσεως·&nbsp;&nbsp; αὐτοὶ οὐκ εἰσήλθατε καὶ τοὺς εἰσερχομένους ἐκωλύσατε.&nbsp;&nbsp;</span>
<span class="ver"><b>53</b></span> <span class="text">Κἀκεῖθεν ἐξελθόντος αὐτοῦ ἤρξαντο οἱ γραμματεῖς καὶ οἱ Φαρισαῖοι δεινῶς ἐνέχειν καὶ ἀποστοματίζειν αὐτὸν περὶ πλειόνων,</span>
<span class="ver"><b>54</b></span> <span class="text">ἐνεδρεύοντες αὐτὸν θηρεῦσαί τι ἐκ τοῦ στόματος αὐτοῦ.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;12</div>
<span class="ver"><b>1</b></span> <span class="text">Ἐν οἷς ἐπισυναχθεισῶν τῶν μυριάδων τοῦ ὄχλου, ὥστε καταπατεῖν ἀλλήλους, ἤρξατο λέγειν πρὸς τοὺς μαθητὰς αὐτοῦ πρῶτον·&nbsp;&nbsp; προσέχετε ἑαυτοῖς ἀπὸ τῆς ζύμης, ἥτις ἐστὶν ὑπόκρισις τῶν Φαρισαίων·&nbsp;&nbsp;</span>
<span class="ver"><b>2</b></span> <span class="text">Οὐδὲν δὲ συγκεκαλυμμένον ἐστὶν ὃ οὐκ ἀποκαλυφθήσεται καὶ κρυπτὸν ὃ οὐ γνωσθήσεται.&nbsp;&nbsp;</span>
<span class="ver"><b>3</b></span> <span class="text">ἀνθ᾽ ὧν ὅσα ἐν τῇ σκοτίᾳ εἴπατε ἐν τῷ φωτὶ ἀκουσθήσεται, καὶ ὃ πρὸς τὸ οὖς ἐλαλήσατε ἐν τοῖς ταμείοις κηρυχθήσεται ἐπὶ τῶν δωμάτων.&nbsp;&nbsp;</span>
<span class="ver"><b>4</b></span> <span class="text">Λέγω δὲ ὑμῖν τοῖς φίλοις μου, μὴ φοβηθῆτε ἀπὸ τῶν ἀποκτεινόντων τὸ σῶμα καὶ μετὰ ταῦτα μὴ ἐχόντων περισσότερόν τι ποιῆσαι.&nbsp;&nbsp;</span>
<span class="ver"><b>5</b></span> <span class="text">ὑποδείξω δὲ ὑμῖν τίνα φοβηθῆτε·&nbsp;&nbsp; φοβήθητε τὸν μετὰ τὸ ἀποκτεῖναι ἔχοντα ἐξουσίαν ἐμβαλεῖν εἰς τὴν γέενναν.&nbsp;&nbsp; ναὶ λέγω ὑμῖν, τοῦτον φοβήθητε.&nbsp;&nbsp;</span>
<span class="ver"><b>6</b></span> <span class="text">οὐχὶ πέντε στρουθία πωλοῦνται ἀσσαρίων δύο;&nbsp;&nbsp; καὶ ἓν ἐξ αὐτῶν οὐκ ἔστιν ἐπιλελησμένον ἐνώπιον τοῦ θεοῦ.&nbsp;&nbsp;</span>
<span class="ver"><b>7</b></span> <span class="text">ἀλλὰ καὶ αἱ τρίχες τῆς κεφαλῆς ὑμῶν πᾶσαι ἠρίθμηνται.&nbsp;&nbsp; μὴ φοβεῖσθε·&nbsp;&nbsp; πολλῶν στρουθίων διαφέρετε.&nbsp;&nbsp;</span>
<span class="ver"><b>8</b></span> <span class="text">Λέγω δὲ ὑμῖν, πᾶς ὃς ἂν ὁμολογήσῃ ἐν ἐμοὶ ἔμπροσθεν τῶν ἀνθρώπων, καὶ ὁ υἱὸς τοῦ ἀνθρώπου ὁμολογήσει ἐν αὐτῷ ἔμπροσθεν τῶν ἀγγέλων τοῦ θεοῦ·&nbsp;&nbsp;</span>
<span class="ver"><b>9</b></span> <span class="text">ὁ δὲ ἀρνησάμενός με ἐνώπιον τῶν ἀνθρώπων ἀπαρνηθήσεται ἐνώπιον τῶν ἀγγέλων τοῦ θεοῦ.&nbsp;&nbsp;</span>
<span class="ver"><b>10</b></span> <span class="text">Καὶ πᾶς ὃς ἐρεῖ λόγον εἰς τὸν υἱὸν τοῦ ἀνθρώπου, ἀφεθήσεται αὐτῷ·&nbsp;&nbsp; τῷ δὲ εἰς τὸ ἅγιον πνεῦμα βλασφημήσαντι οὐκ ἀφεθήσεται.&nbsp;&nbsp;</span>
<span class="ver"><b>11</b></span> <span class="text">Ὅταν δὲ εἰσφέρωσιν ὑμᾶς ἐπὶ τὰς συναγωγὰς καὶ τὰς ἀρχὰς καὶ τὰς ἐξουσίας, μὴ μεριμνήσητε πῶς ἢ τί ἀπολογήσησθε ἢ τί εἴπητε·&nbsp;&nbsp;</span>
<span class="ver"><b>12</b></span> <span class="text">τὸ γὰρ ἅγιον πνεῦμα διδάξει ὑμᾶς ἐν αὐτῇ τῇ ὥρᾳ ἃ δεῖ εἰπεῖν.&nbsp;&nbsp;</span>
<span class="ver"><b>13</b></span> <span class="text">Εἶπεν δέ τις ἐκ τοῦ ὄχλου αὐτῷ·&nbsp;&nbsp; διδάσκαλε, εἰπὲ τῷ ἀδελφῷ μου μερίσασθαι μετ᾽ ἐμοῦ τὴν κληρονομίαν.&nbsp;&nbsp;</span>
<span class="ver"><b>14</b></span> <span class="text">ὁ δὲ εἶπεν αὐτῷ·&nbsp;&nbsp; ἄνθρωπε, τίς με κατέστησεν κριτὴν ἢ μεριστὴν ἐφ᾽ ὑμᾶς;&nbsp;&nbsp;</span>
<span class="ver"><b>15</b></span> <span class="text">Εἶπεν δὲ πρὸς αὐτούς·&nbsp;&nbsp; ὁρᾶτε καὶ φυλάσσεσθε ἀπὸ πάσης πλεονεξίας, ὅτι οὐκ ἐν τῷ περισσεύειν τινὶ ἡ ζωὴ αὐτοῦ ἐστιν ἐκ τῶν ὑπαρχόντων αὐτῷ.&nbsp;&nbsp;</span>
<span class="ver"><b>16</b></span> <span class="text">Εἶπεν δὲ παραβολὴν πρὸς αὐτοὺς λέγων·&nbsp;&nbsp; ἀνθρώπου τινὸς πλουσίου εὐφόρησεν ἡ χώρα.&nbsp;&nbsp;</span>
<span class="ver"><b>17</b></span> <span class="text">καὶ διελογίζετο ἐν ἑαυτῷ λέγων·&nbsp;&nbsp; τί ποιήσω, ὅτι οὐκ ἔχω ποῦ συνάξω τοὺς καρπούς μου;&nbsp;&nbsp;</span>
<span class="ver"><b>18</b></span> <span class="text">καὶ εἶπεν·&nbsp;&nbsp; τοῦτο ποιήσω, καθελῶ μου τὰς ἀποθήκας καὶ μείζονας οἰκοδομήσω καὶ συνάξω ἐκεῖ πάντα τὸν σῖτον καὶ τὰ ἀγαθά μου</span>
<span class="ver"><b>19</b></span> <span class="text">καὶ ἐρῶ τῇ ψυχῇ μου·&nbsp;&nbsp; ψυχή, ἔχεις πολλὰ ἀγαθὰ κείμενα εἰς ἔτη πολλά·&nbsp;&nbsp; ἀναπαύου, φάγε, πίε, εὐφραίνου.&nbsp;&nbsp;</span>
<span class="ver"><b>20</b></span> <span class="text">εἶπεν δὲ αὐτῷ ὁ θεός·&nbsp;&nbsp; ἄφρων, ταύτῃ τῇ νυκτὶ τὴν ψυχήν σου ἀπαιτοῦσιν ἀπὸ σοῦ·&nbsp;&nbsp; ἃ δὲ ἡτοίμασας, τίνι ἔσται;&nbsp;&nbsp;</span>
<span class="ver"><b>21</b></span> <span class="text">οὕτως ὁ θησαυρίζων ἑαυτῷ καὶ μὴ εἰς θεὸν πλουτῶν.&nbsp;&nbsp;</span>
<span class="ver"><b>22</b></span> <span class="text">Εἶπεν δὲ πρὸς τοὺς μαθητὰς αὐτοῦ·&nbsp;&nbsp; διὰ τοῦτο λέγω ὑμῖν·&nbsp;&nbsp; μὴ μεριμνᾶτε τῇ ψυχῇ τί φάγητε, μηδὲ τῷ σώματι τί ἐνδύσησθε.&nbsp;&nbsp;</span>
<span class="ver"><b>23</b></span> <span class="text">ἡ γὰρ ψυχὴ πλεῖόν ἐστιν τῆς τροφῆς καὶ τὸ σῶμα τοῦ ἐνδύματος.&nbsp;&nbsp;</span>
<span class="ver"><b>24</b></span> <span class="text">κατανοήσατε τοὺς κόρακας ὅτι οὐ σπείρουσιν οὐδὲ θερίζουσιν, οἷς οὐκ ἔστιν ταμεῖον οὐδὲ ἀποθήκη, καὶ ὁ θεὸς τρέφει αὐτούς·&nbsp;&nbsp; πόσῳ μᾶλλον ὑμεῖς διαφέρετε τῶν πετεινῶν.&nbsp;&nbsp;</span>
<span class="ver"><b>25</b></span> <span class="text">τίς δὲ ἐξ ὑμῶν μεριμνῶν δύναται ἐπὶ τὴν ἡλικίαν αὐτοῦ προσθεῖναι πῆχυν;&nbsp;&nbsp;</span>
<span class="ver"><b>26</b></span> <span class="text">εἰ οὖν οὐδὲ ἐλάχιστον δύνασθε, τί περὶ τῶν λοιπῶν μεριμνᾶτε;&nbsp;&nbsp;</span>
<span class="ver"><b>27</b></span> <span class="text">κατανοήσατε τὰ κρίνα πῶς αὐξάνει·&nbsp;&nbsp; οὐ κοπιᾷ οὐδὲ νήθει·&nbsp;&nbsp; λέγω δὲ ὑμῖν, οὐδὲ Σολομὼν ἐν πάσῃ τῇ δόξῃ αὐτοῦ περιεβάλετο ὡς ἓν τούτων.&nbsp;&nbsp;</span>
<span class="ver"><b>28</b></span> <span class="text">εἰ δὲ ἐν ἀγρῷ τὸν χόρτον ὄντα σήμερον καὶ αὔριον εἰς κλίβανον βαλλόμενον ὁ θεὸς οὕτως ἀμφιέζει, πόσῳ μᾶλλον ὑμᾶς, ὀλιγόπιστοι.&nbsp;&nbsp;</span>
<span class="ver"><b>29</b></span> <span class="text">καὶ ὑμεῖς μὴ ζητεῖτε τί φάγητε καὶ τί πίητε καὶ μὴ μετεωρίζεσθε·&nbsp;&nbsp;</span>
<span class="ver"><b>30</b></span> <span class="text">ταῦτα γὰρ πάντα τὰ ἔθνη τοῦ κόσμου ἐπιζητοῦσιν, ὑμῶν δὲ ὁ πατὴρ οἶδεν ὅτι χρῄζετε τούτων.&nbsp;&nbsp;</span>
<span class="ver"><b>31</b></span> <span class="text">πλὴν ζητεῖτε τὴν βασιλείαν αὐτοῦ, καὶ ταῦτα προστεθήσεται ὑμῖν.&nbsp;&nbsp;</span>
<span class="ver"><b>32</b></span> <span class="text">Μὴ φοβοῦ, τὸ μικρὸν ποίμνιον, ὅτι εὐδόκησεν ὁ πατὴρ ὑμῶν δοῦναι ὑμῖν τὴν βασιλείαν.&nbsp;&nbsp;</span>
<span class="ver"><b>33</b></span> <span class="text">Πωλήσατε τὰ ὑπάρχοντα ὑμῶν καὶ δότε ἐλεημοσύνην·&nbsp;&nbsp; ποιήσατε ἑαυτοῖς βαλλάντια μὴ παλαιούμενα, θησαυρὸν ἀνέκλειπτον ἐν τοῖς οὐρανοῖς, ὅπου κλέπτης οὐκ ἐγγίζει οὐδὲ σὴς διαφθείρει·&nbsp;&nbsp;</span>
<span class="ver"><b>34</b></span> <span class="text">ὅπου γάρ ἐστιν ὁ θησαυρὸς ὑμῶν, ἐκεῖ καὶ ἡ καρδία ὑμῶν ἔσται.&nbsp;&nbsp;</span>
<span class="ver"><b>35</b></span> <span class="text">Ἔστωσαν ὑμῶν αἱ ὀσφύες περιεζωσμέναι καὶ οἱ λύχνοι καιόμενοι·&nbsp;&nbsp;</span>
<span class="ver"><b>36</b></span> <span class="text">καὶ ὑμεῖς ὅμοιοι ἀνθρώποις προσδεχομένοις τὸν κύριον ἑαυτῶν πότε ἀναλύσῃ ἐκ τῶν γάμων, ἵνα ἐλθόντος καὶ κρούσαντος εὐθέως ἀνοίξωσιν αὐτῷ.&nbsp;&nbsp;</span>
<span class="ver"><b>37</b></span> <span class="text">μακάριοι οἱ δοῦλοι ἐκεῖνοι, οὓς ἐλθὼν ὁ κύριος εὑρήσει γρηγοροῦντας·&nbsp;&nbsp; ἀμὴν λέγω ὑμῖν ὅτι περιζώσεται καὶ ἀνακλινεῖ αὐτοὺς καὶ παρελθὼν διακονήσει αὐτοῖς.&nbsp;&nbsp;</span>
<span class="ver"><b>38</b></span> <span class="text">κἂν ἐν τῇ δευτέρᾳ κἂν ἐν τῇ τρίτῃ φυλακῇ ἔλθῃ καὶ εὕρῃ οὕτως, μακάριοί εἰσιν ἐκεῖνοι.&nbsp;&nbsp;</span>
<span class="ver"><b>39</b></span> <span class="text">τοῦτο δὲ γινώσκετε ὅτι εἰ ᾔδει ὁ οἰκοδεσπότης ποίᾳ ὥρᾳ ὁ κλέπτης ἔρχεται, οὐκ ἂν ἀφῆκεν διορυχθῆναι τὸν οἶκον αὐτοῦ.&nbsp;&nbsp;</span>
<span class="ver"><b>40</b></span> <span class="text">καὶ ὑμεῖς γίνεσθε ἕτοιμοι, ὅτι ᾗ ὥρᾳ οὐ δοκεῖτε ὁ υἱὸς τοῦ ἀνθρώπου ἔρχεται.&nbsp;&nbsp;</span>
<span class="ver"><b>41</b></span> <span class="text">Εἶπεν δὲ ὁ Πέτρος·&nbsp;&nbsp; κύριε, πρὸς ἡμᾶς τὴν παραβολὴν ταύτην λέγεις ἢ καὶ πρὸς πάντας;&nbsp;&nbsp;</span>
<span class="ver"><b>42</b></span> <span class="text">καὶ εἶπεν ὁ κύριος·&nbsp;&nbsp; τίς ἄρα ἐστὶν ὁ πιστὸς οἰκονόμος ὁ φρόνιμος, ὃν καταστήσει ὁ κύριος ἐπὶ τῆς θεραπείας αὐτοῦ τοῦ διδόναι ἐν καιρῷ τὸ σιτομέτριον;&nbsp;&nbsp;</span>
<span class="ver"><b>43</b></span> <span class="text">μακάριος ὁ δοῦλος ἐκεῖνος, ὃν ἐλθὼν ὁ κύριος αὐτοῦ εὑρήσει ποιοῦντα οὕτως.&nbsp;&nbsp;</span>
<span class="ver"><b>44</b></span> <span class="text">ἀληθῶς λέγω ὑμῖν ὅτι ἐπὶ πᾶσιν τοῖς ὑπάρχουσιν αὐτοῦ καταστήσει αὐτόν.&nbsp;&nbsp;</span>
<span class="ver"><b>45</b></span> <span class="text">ἐὰν δὲ εἴπῃ ὁ δοῦλος ἐκεῖνος ἐν τῇ καρδίᾳ αὐτοῦ·&nbsp;&nbsp; χρονίζει ὁ κύριός μου ἔρχεσθαι, καὶ ἄρξηται τύπτειν τοὺς παῖδας καὶ τὰς παιδίσκας, ἐσθίειν τε καὶ πίνειν καὶ μεθύσκεσθαι,</span>
<span class="ver"><b>46</b></span> <span class="text">ἥξει ὁ κύριος τοῦ δούλου ἐκείνου ἐν ἡμέρᾳ ᾗ οὐ προσδοκᾷ καὶ ἐν ὥρᾳ ᾗ οὐ γινώσκει, καὶ διχοτομήσει αὐτὸν καὶ τὸ μέρος αὐτοῦ μετὰ τῶν ἀπίστων θήσει.&nbsp;&nbsp;</span>
<span class="ver"><b>47</b></span> <span class="text">Ἐκεῖνος δὲ ὁ δοῦλος ὁ γνοὺς τὸ θέλημα τοῦ κυρίου αὐτοῦ καὶ μὴ ἑτοιμάσας ἢ ποιήσας πρὸς τὸ θέλημα αὐτοῦ δαρήσεται πολλάς·&nbsp;&nbsp;</span>
<span class="ver"><b>48</b></span> <span class="text">ὁ δὲ μὴ γνούς, ποιήσας δὲ ἄξια πληγῶν δαρήσεται ὀλίγας.&nbsp;&nbsp; παντὶ δὲ ᾧ ἐδόθη πολύ, πολὺ ζητηθήσεται παρ᾽ αὐτοῦ, καὶ ᾧ παρέθεντο πολύ, περισσότερον αἰτήσουσιν αὐτόν.&nbsp;&nbsp;</span>
<span class="ver"><b>49</b></span> <span class="text">Πῦρ ἦλθον βαλεῖν ἐπὶ τὴν γῆν, καὶ τί θέλω εἰ ἤδη ἀνήφθη.&nbsp;&nbsp;</span>
<span class="ver"><b>50</b></span> <span class="text">βάπτισμα δὲ ἔχω βαπτισθῆναι, καὶ πῶς συνέχομαι ἕως ὅτου τελεσθῇ.&nbsp;&nbsp;</span>
<span class="ver"><b>51</b></span> <span class="text">δοκεῖτε ὅτι εἰρήνην παρεγενόμην δοῦναι ἐν τῇ γῇ;&nbsp;&nbsp; οὐχί, λέγω ὑμῖν, ἀλλ᾽ ἢ διαμερισμόν.&nbsp;&nbsp;</span>
<span class="ver"><b>52</b></span> <span class="text">ἔσονται γὰρ ἀπὸ τοῦ νῦν πέντε ἐν ἑνὶ οἴκῳ διαμεμερισμένοι, τρεῖς ἐπὶ δυσὶν καὶ δύο ἐπὶ τρισίν,</span>
<span class="ver"><b>53</b></span> <span class="text">διαμερισθήσονται πατὴρ ἐπὶ υἱῷ καὶ υἱὸς ἐπὶ πατρί, μήτηρ ἐπὶ τὴν θυγατέρα καὶ θυγάτηρ ἐπὶ τὴν μητέρα, πενθερὰ ἐπὶ τὴν νύμφην αὐτῆς καὶ νύμφη ἐπὶ τὴν πενθεράν.&nbsp;&nbsp;</span>
<span class="ver"><b>54</b></span> <span class="text">Ἔλεγεν δὲ καὶ τοῖς ὄχλοις·&nbsp;&nbsp; ὅταν ἴδητε νεφέλην ἀνατέλλουσαν ἐπὶ δυσμῶν, εὐθέως λέγετε ὅτι ὄμβρος ἔρχεται, καὶ γίνεται οὕτως·&nbsp;&nbsp;</span>
<span class="ver"><b>55</b></span> <span class="text">καὶ ὅταν νότον πνέοντα, λέγετε ὅτι καύσων ἔσται, καὶ γίνεται.&nbsp;&nbsp;</span>
<span class="ver"><b>56</b></span> <span class="text">ὑποκριταί, τὸ πρόσωπον τοῦ οὐρανοῦ καὶ τῆς γῆς οἴδατε δοκιμάζειν, τὸν καιρὸν δὲ τοῦτον πῶς οὐκ οἴδατε δοκιμάζειν;&nbsp;&nbsp;</span>
<span class="ver"><b>57</b></span> <span class="text">Τί δὲ καὶ ἀφ᾽ ἑαυτῶν οὐ κρίνετε τὸ δίκαιον;&nbsp;&nbsp;</span>
<span class="ver"><b>58</b></span> <span class="text">ὡς γὰρ ὑπάγεις μετὰ τοῦ ἀντιδίκου σου ἐπ᾽ ἄρχοντα, ἐν τῇ ὁδῷ δὸς ἐργασίαν ἀπηλλάχθαι ἀπ᾽ αὐτοῦ, μήποτε κατασύρῃ σε πρὸς τὸν κριτήν, καὶ ὁ κριτής σε παραδώσει τῷ πράκτορι, καὶ ὁ πράκτωρ σε βαλεῖ εἰς φυλακήν.&nbsp;&nbsp;</span>
<span class="ver"><b>59</b></span> <span class="text">λέγω σοι, οὐ μὴ ἐξέλθῃς ἐκεῖθεν, ἕως καὶ τὸ ἔσχατον λεπτὸν ἀποδῷς.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;13</div>
<span class="ver"><b>1</b></span> <span class="text">Παρῆσαν δέ τινες ἐν αὐτῷ τῷ καιρῷ ἀπαγγέλλοντες αὐτῷ περὶ τῶν Γαλιλαίων ὧν τὸ αἷμα Πειλᾶτος ἔμιξεν μετὰ τῶν θυσιῶν αὐτῶν.&nbsp;&nbsp;</span>
<span class="ver"><b>2</b></span> <span class="text">καὶ ἀποκριθεὶς εἶπεν αὐτοῖς·&nbsp;&nbsp; δοκεῖτε ὅτι οἱ Γαλιλαῖοι οὗτοι ἁμαρτωλοὶ παρὰ πάντας τοὺς Γαλιλαίους ἐγένοντο, ὅτι ταῦτα πεπόνθασιν;&nbsp;&nbsp;</span>
<span class="ver"><b>3</b></span> <span class="text">οὐχί, λέγω ὑμῖν, ἀλλ᾽ ἐὰν μὴ μετανοῆτε πάντες ὁμοίως ἀπολεῖσθε.&nbsp;&nbsp;</span>
<span class="ver"><b>4</b></span> <span class="text">ἢ ἐκεῖνοι οἱ δεκαοκτὼ ἐφ᾽ οὓς ἔπεσεν ὁ πύργος ἐν τῷ Σιλωὰμ καὶ ἀπέκτεινεν αὐτούς, δοκεῖτε ὅτι αὐτοὶ ὀφειλέται ἐγένοντο παρὰ πάντας τοὺς ἀνθρώπους τοὺς κατοικοῦντας Ἰερουσαλήμ;&nbsp;&nbsp;</span>
<span class="ver"><b>5</b></span> <span class="text">οὐχί, λέγω ὑμῖν, ἀλλ᾽ ἐὰν μὴ μετανοῆτε πάντες ὡσαύτως ἀπολεῖσθε.&nbsp;&nbsp;</span>
<span class="ver"><b>6</b></span> <span class="text">Ἔλεγεν δὲ ταύτην τὴν παραβολήν·&nbsp;&nbsp; συκῆν εἶχέν τις πεφυτευμένην ἐν τῷ ἀμπελῶνι αὐτοῦ, καὶ ἦλθεν ζητῶν καρπὸν ἐν αὐτῇ καὶ οὐχ εὗρεν.&nbsp;&nbsp;</span>
<span class="ver"><b>7</b></span> <span class="text">εἶπεν δὲ πρὸς τὸν ἀμπελουργόν·&nbsp;&nbsp; ἰδοὺ τρία ἔτη ἀφ᾽ οὗ ἔρχομαι ζητῶν καρπὸν ἐν τῇ συκῇ ταύτῃ καὶ οὐχ εὑρίσκω·&nbsp;&nbsp; ἔκκοψον αὐτήν, ἱνατί καὶ τὴν γῆν καταργεῖ;&nbsp;&nbsp;</span>
<span class="ver"><b>8</b></span> <span class="text">ὁ δὲ ἀποκριθεὶς λέγει αὐτῷ·&nbsp;&nbsp; κύριε, ἄφες αὐτὴν καὶ τοῦτο τὸ ἔτος, ἕως ὅτου σκάψω περὶ αὐτὴν καὶ βάλω κόπρια,</span>
<span class="ver"><b>9</b></span> <span class="text">κἂν μὲν ποιήσῃ καρπὸν εἰς τὸ μέλλον·&nbsp;&nbsp; εἰ δὲ μή γε, ἐκκόψεις αὐτήν.&nbsp;&nbsp;</span>
<span class="ver"><b>10</b></span> <span class="text">Ἦν δὲ διδάσκων ἐν μιᾷ τῶν συναγωγῶν ἐν τοῖς σάββασιν.&nbsp;&nbsp;</span>
<span class="ver"><b>11</b></span> <span class="text">καὶ ἰδοὺ γυνὴ πνεῦμα ἔχουσα ἀσθενείας ἔτη δεκαοκτὼ καὶ ἦν συνκύπτουσα καὶ μὴ δυναμένη ἀνακύψαι εἰς τὸ παντελές.&nbsp;&nbsp;</span>
<span class="ver"><b>12</b></span> <span class="text">ἰδὼν δὲ αὐτὴν ὁ Ἰησοῦς προσεφώνησεν καὶ εἶπεν αὐτῇ·&nbsp;&nbsp; γύναι, ἀπολέλυσαι τῆς ἀσθενείας σου,</span>
<span class="ver"><b>13</b></span> <span class="text">καὶ ἐπέθηκεν αὐτῇ τὰς χεῖρας·&nbsp;&nbsp; καὶ παραχρῆμα ἀνωρθώθη καὶ ἐδόξαζεν τὸν θεόν.&nbsp;&nbsp;</span>
<span class="ver"><b>14</b></span> <span class="text">Ἀποκριθεὶς δὲ ὁ ἀρχισυνάγωγος, ἀγανακτῶν ὅτι τῷ σαββάτῳ ἐθεράπευσεν ὁ Ἰησοῦς, ἔλεγεν τῷ ὄχλῳ ὅτι ἓξ ἡμέραι εἰσὶν ἐν αἷς δεῖ ἐργάζεσθαι·&nbsp;&nbsp; ἐν αὐταῖς οὖν ἐρχόμενοι θεραπεύεσθε καὶ μὴ τῇ ἡμέρᾳ τοῦ σαββάτου.&nbsp;&nbsp;</span>
<span class="ver"><b>15</b></span> <span class="text">ἀπεκρίθη δὲ αὐτῷ ὁ κύριος καὶ εἶπεν·&nbsp;&nbsp; ὑποκριταί, ἕκαστος ὑμῶν τῷ σαββάτῳ οὐ λύει τὸν βοῦν αὐτοῦ ἢ τὸν ὄνον ἀπὸ τῆς φάτνης καὶ ἀπαγαγὼν ποτίζει;&nbsp;&nbsp;</span>
<span class="ver"><b>16</b></span> <span class="text">ταύτην δὲ θυγατέρα Ἀβραὰμ οὖσαν, ἣν ἔδησεν ὁ σατανᾶς ἰδοὺ δέκα καὶ ὀκτὼ ἔτη, οὐκ ἔδει λυθῆναι ἀπὸ τοῦ δεσμοῦ τούτου τῇ ἡμέρᾳ τοῦ σαββάτου;&nbsp;&nbsp;</span>
<span class="ver"><b>17</b></span> <span class="text">καὶ ταῦτα λέγοντος αὐτοῦ κατῃσχύνοντο πάντες οἱ ἀντικείμενοι αὐτῷ, καὶ πᾶς ὁ ὄχλος ἔχαιρεν ἐπὶ πᾶσιν τοῖς ἐνδόξοις τοῖς γινομένοις ὑπ᾽ αὐτοῦ.&nbsp;&nbsp;</span>
<span class="ver"><b>18</b></span> <span class="text">Ἔλεγεν οὖν·&nbsp;&nbsp; τίνι ὁμοία ἐστὶν ἡ βασιλεία τοῦ θεοῦ καὶ τίνι ὁμοιώσω αὐτήν;&nbsp;&nbsp;</span>
<span class="ver"><b>19</b></span> <span class="text">ὁμοία ἐστὶν κόκκῳ σινάπεως, ὃν λαβὼν ἄνθρωπος ἔβαλεν εἰς κῆπον ἑαυτοῦ, καὶ ηὔξησεν καὶ ἐγένετο εἰς δένδρον, καὶ τὰ πετεινὰ τοῦ οὐρανοῦ κατεσκήνωσεν ἐν τοῖς κλάδοις αὐτοῦ.&nbsp;&nbsp;</span>
<span class="ver"><b>20</b></span> <span class="text">Καὶ πάλιν εἶπεν·&nbsp;&nbsp; τίνι ὁμοιώσω τὴν βασιλείαν τοῦ θεοῦ;&nbsp;&nbsp;</span>
<span class="ver"><b>21</b></span> <span class="text">ὁμοία ἐστὶν ζύμῃ, ἣν λαβοῦσα γυνὴ ἐνέκρυψεν εἰς ἀλεύρου σάτα τρία ἕως οὗ ἐζυμώθη ὅλον.&nbsp;&nbsp;</span>
<span class="ver"><b>22</b></span> <span class="text">Καὶ διεπορεύετο κατὰ πόλεις καὶ κώμας διδάσκων καὶ πορείαν ποιούμενος εἰς Ἱεροσόλυμα.&nbsp;&nbsp;</span>
<span class="ver"><b>23</b></span> <span class="text">Εἶπεν δέ τις αὐτῷ·&nbsp;&nbsp; κύριε, εἰ ὀλίγοι οἱ σῳζόμενοι;&nbsp;&nbsp; ὁ δὲ εἶπεν πρὸς αὐτούς·&nbsp;&nbsp;</span>
<span class="ver"><b>24</b></span> <span class="text">ἀγωνίζεσθε εἰσελθεῖν διὰ τῆς στενῆς θύρας, ὅτι πολλοί, λέγω ὑμῖν, ζητήσουσιν εἰσελθεῖν καὶ οὐκ ἰσχύσουσιν.&nbsp;&nbsp;</span>
<span class="ver"><b>25</b></span> <span class="text">ἀφ᾽ οὗ ἂν ἐγερθῇ ὁ οἰκοδεσπότης καὶ ἀποκλείσῃ τὴν θύραν καὶ ἄρξησθε ἔξω ἑστάναι καὶ κρούειν τὴν θύραν λέγοντες·&nbsp;&nbsp; κύριε, ἄνοιξον ἡμῖν, καὶ ἀποκριθεὶς ἐρεῖ ὑμῖν·&nbsp;&nbsp; οὐκ οἶδα ὑμᾶς πόθεν ἐστέ.&nbsp;&nbsp;</span>
<span class="ver"><b>26</b></span> <span class="text">τότε ἄρξεσθε λέγειν·&nbsp;&nbsp; ἐφάγομεν ἐνώπιόν σου καὶ ἐπίομεν καὶ ἐν ταῖς πλατείαις ἡμῶν ἐδίδαξας·&nbsp;&nbsp;</span>
<span class="ver"><b>27</b></span> <span class="text">καὶ ἐρεῖ λέγων ὑμῖν·&nbsp;&nbsp; οὐκ οἶδα πόθεν ἐστέ·&nbsp;&nbsp; ἀπόστητε ἀπ᾽ ἐμοῦ πάντες ἐργάται ἀδικίας.&nbsp;&nbsp;</span>
<span class="ver"><b>28</b></span> <span class="text">ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων, ὅταν ὄψησθε Ἀβραὰμ καὶ Ἰσαὰκ καὶ Ἰακὼβ καὶ πάντας τοὺς προφήτας ἐν τῇ βασιλείᾳ τοῦ θεοῦ, ὑμᾶς δὲ ἐκβαλλομένους ἔξω.&nbsp;&nbsp;</span>
<span class="ver"><b>29</b></span> <span class="text">καὶ ἥξουσιν ἀπὸ ἀνατολῶν καὶ δυσμῶν καὶ ἀπὸ βορρᾶ καὶ νότου καὶ ἀνακλιθήσονται ἐν τῇ βασιλείᾳ τοῦ θεοῦ.&nbsp;&nbsp;</span>
<span class="ver"><b>30</b></span> <span class="text">καὶ ἰδοὺ εἰσὶν ἔσχατοι οἳ ἔσονται πρῶτοι καὶ εἰσὶν πρῶτοι οἳ ἔσονται ἔσχατοι.&nbsp;&nbsp;</span>
<span class="ver"><b>31</b></span> <span class="text">Ἐν αὐτῇ τῇ ὥρᾳ προσῆλθάν τινες Φαρισαῖοι λέγοντες αὐτῷ·&nbsp;&nbsp; ἔξελθε καὶ πορεύου ἐντεῦθεν, ὅτι Ἡρῴδης θέλει σε ἀποκτεῖναι.&nbsp;&nbsp;</span>
<span class="ver"><b>32</b></span> <span class="text">καὶ εἶπεν αὐτοῖς·&nbsp;&nbsp; πορευθέντες εἴπατε τῇ ἀλώπεκι ταύτῃ·&nbsp;&nbsp; ἰδοὺ ἐκβάλλω δαιμόνια καὶ ἰάσεις ἀποτελῶ σήμερον καὶ αὔριον καὶ τῇ τρίτῃ τελειοῦμαι.&nbsp;&nbsp;</span>
<span class="ver"><b>33</b></span> <span class="text">πλὴν δεῖ με σήμερον καὶ αὔριον καὶ τῇ ἐχομένῃ πορεύεσθαι, ὅτι οὐκ ἐνδέχεται προφήτην ἀπολέσθαι ἔξω Ἰερουσαλήμ.&nbsp;&nbsp;</span>
<span class="ver"><b>34</b></span> <span class="text">Ἰερουσαλὴμ Ἰερουσαλήμ, ἡ ἀποκτείνουσα τοὺς προφήτας καὶ λιθοβολοῦσα τοὺς ἀπεσταλμένους πρὸς αὐτήν, ποσάκις ἠθέλησα ἐπισυνάξαι τὰ τέκνα σου ὃν τρόπον ὄρνις τὴν ἑαυτῆς νοσσιὰν ὑπὸ τὰς πτέρυγας, καὶ οὐκ ἠθελήσατε.&nbsp;&nbsp;</span>
<span class="ver"><b>35</b></span> <span class="text">ἰδοὺ ἀφίεται ὑμῖν ὁ οἶκος ὑμῶν.&nbsp;&nbsp; λέγω δὲ ὑμῖν, οὐ μὴ με ἴδητέ ἕως ἥξει ὅτε εἴπητε·&nbsp;&nbsp; εὐλογημένος ὁ ἐρχόμενος ἐν ὀνόματι κυρίου.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;14</div>
<span class="ver"><b>1</b></span> <span class="text">Καὶ ἐγένετο ἐν τῷ ἐλθεῖν αὐτὸν εἰς οἶκόν τινος τῶν ἀρχόντων τῶν Φαρισαίων σαββάτῳ φαγεῖν ἄρτον καὶ αὐτοὶ ἦσαν παρατηρούμενοι αὐτόν.&nbsp;&nbsp;</span>
<span class="ver"><b>2</b></span> <span class="text">Καὶ ἰδοὺ ἄνθρωπός τις ἦν ὑδρωπικὸς ἔμπροσθεν αὐτοῦ.&nbsp;&nbsp;</span>
<span class="ver"><b>3</b></span> <span class="text">καὶ ἀποκριθεὶς ὁ Ἰησοῦς εἶπεν πρὸς τοὺς νομικοὺς καὶ Φαρισαίους λέγων·&nbsp;&nbsp; ἔξεστιν τῷ σαββάτῳ θεραπεῦσαι ἢ οὔ;&nbsp;&nbsp;</span>
<span class="ver"><b>4</b></span> <span class="text">οἱ δὲ ἡσύχασαν.&nbsp;&nbsp; καὶ ἐπιλαβόμενος ἰάσατο αὐτὸν καὶ ἀπέλυσεν.&nbsp;&nbsp;</span>
<span class="ver"><b>5</b></span> <span class="text">καὶ πρὸς αὐτοὺς εἶπεν·&nbsp;&nbsp; τίνος ὑμῶν υἱὸς ἢ βοῦς εἰς φρέαρ πεσεῖται, καὶ οὐκ εὐθέως ἀνασπάσει αὐτὸν ἐν ἡμέρᾳ τοῦ σαββάτου;&nbsp;&nbsp;</span>
<span class="ver"><b>6</b></span> <span class="text">καὶ οὐκ ἴσχυσαν ἀνταποκριθῆναι πρὸς ταῦτα.&nbsp;&nbsp;</span>
<span class="ver"><b>7</b></span> <span class="text">Ἔλεγεν δὲ πρὸς τοὺς κεκλημένους παραβολήν, ἐπέχων πῶς τὰς πρωτοκλισίας ἐξελέγοντο, λέγων πρὸς αὐτούς·&nbsp;&nbsp;</span>
<span class="ver"><b>8</b></span> <span class="text">ὅταν κληθῇς ὑπό τινος εἰς γάμους, μὴ κατακλιθῇς εἰς τὴν πρωτοκλισίαν, μήποτε ἐντιμότερός σου ᾖ κεκλημένος ὑπ᾽ αὐτοῦ,</span>
<span class="ver"><b>9</b></span> <span class="text">καὶ ἐλθὼν ὁ σὲ καὶ αὐτὸν καλέσας ἐρεῖ σοι·&nbsp;&nbsp; δὸς τούτῳ τόπον, καὶ τότε ἄρξῃ μετὰ αἰσχύνης τὸν ἔσχατον τόπον κατέχειν.&nbsp;&nbsp;</span>
<span class="ver"><b>10</b></span> <span class="text">ἀλλ᾽ ὅταν κληθῇς, πορευθεὶς ἀνάπεσε εἰς τὸν ἔσχατον τόπον, ἵνα ὅταν ἔλθῃ ὁ κεκληκώς σε ἐρεῖ σοι·&nbsp;&nbsp; φίλε, προσανάβηθι ἀνώτερον·&nbsp;&nbsp; τότε ἔσται σοι δόξα ἐνώπιον πάντων τῶν συνανακειμένων σοι.&nbsp;&nbsp;</span>
<span class="ver"><b>11</b></span> <span class="text">ὅτι πᾶς ὁ ὑψῶν ἑαυτὸν ταπεινωθήσεται, καὶ ὁ ταπεινῶν ἑαυτὸν ὑψωθήσεται.&nbsp;&nbsp;</span>
<span class="ver"><b>12</b></span> <span class="text">Ἔλεγεν δὲ καὶ τῷ κεκληκότι αὐτόν·&nbsp;&nbsp; ὅταν ποιῇς ἄριστον ἢ δεῖπνον, μὴ φώνει τοὺς φίλους σου μηδὲ τοὺς ἀδελφούς σου μηδὲ τοὺς συγγενεῖς σου μηδὲ γείτονας πλουσίους, μήποτε καὶ αὐτοὶ ἀντικαλέσωσίν σε καὶ γένηται ἀνταπόδομά σοι.&nbsp;&nbsp;</span>
<span class="ver"><b>13</b></span> <span class="text">ἀλλ᾽ ὅταν δοχὴν ποιῇς, κάλει πτωχούς, ἀναπείρους, χωλούς, τυφλούς·&nbsp;&nbsp;</span>
<span class="ver"><b>14</b></span> <span class="text">καὶ μακάριος ἔσῃ, ὅτι οὐκ ἔχουσιν ἀνταποδοῦναί σοι, ἀνταποδοθήσεται γάρ σοι ἐν τῇ ἀναστάσει τῶν δικαίων.&nbsp;&nbsp;</span>
<span class="ver"><b>15</b></span> <span class="text">Ἀκούσας δέ τις τῶν συνανακειμένων ταῦτα εἶπεν αὐτῷ·&nbsp;&nbsp; μακάριος ὅστις φάγεται ἄρτον ἐν τῇ βασιλείᾳ τοῦ θεοῦ.&nbsp;&nbsp;</span>
<span class="ver"><b>16</b></span> <span class="text">Ὁ δὲ εἶπεν αὐτῷ·&nbsp;&nbsp; ἄνθρωπός τις ἐποίει δεῖπνον μέγα, καὶ ἐκάλεσεν πολλοὺς</span>
<span class="ver"><b>17</b></span> <span class="text">καὶ ἀπέστειλεν τὸν δοῦλον αὐτοῦ τῇ ὥρᾳ τοῦ δείπνου εἰπεῖν τοῖς κεκλημένοις·&nbsp;&nbsp; ἔρχεσθε, ὅτι ἤδη ἕτοιμά ἐστιν.&nbsp;&nbsp;</span>
<span class="ver"><b>18</b></span> <span class="text">καὶ ἤρξαντο ἀπὸ μιᾶς πάντες παραιτεῖσθαι.&nbsp;&nbsp; ὁ πρῶτος εἶπεν αὐτῷ·&nbsp;&nbsp; ἀγρὸν ἠγόρασα καὶ ἔχω ἀνάγκην ἐξελθὼν ἰδεῖν αὐτόν·&nbsp;&nbsp; ἐρωτῶ σε, ἔχε με παρῃτημένον.&nbsp;&nbsp;</span>
<span class="ver"><b>19</b></span> <span class="text">καὶ ἕτερος εἶπεν·&nbsp;&nbsp; ζεύγη βοῶν ἠγόρασα πέντε καὶ πορεύομαι δοκιμάσαι αὐτά·&nbsp;&nbsp; ἐρωτῶ σε, ἔχε με παρῃτημένον.&nbsp;&nbsp;</span>
<span class="ver"><b>20</b></span> <span class="text">καὶ ἕτερος εἶπεν·&nbsp;&nbsp; γυναῖκα ἔγημα καὶ διὰ τοῦτο οὐ δύναμαι ἐλθεῖν.&nbsp;&nbsp;</span>
<span class="ver"><b>21</b></span> <span class="text">καὶ παραγενόμενος ὁ δοῦλος ἀπήγγειλεν τῷ κυρίῳ αὐτοῦ ταῦτα.&nbsp;&nbsp; τότε ὀργισθεὶς ὁ οἰκοδεσπότης εἶπεν τῷ δούλῳ αὐτοῦ·&nbsp;&nbsp; ἔξελθε ταχέως εἰς τὰς πλατείας καὶ ῥύμας τῆς πόλεως καὶ τοὺς πτωχοὺς καὶ ἀναπείρους καὶ τυφλοὺς καὶ χωλοὺς εἰσάγαγε ὧδε.&nbsp;&nbsp;</span>
<span class="ver"><b>22</b></span> <span class="text">καὶ εἶπεν ὁ δοῦλος·&nbsp;&nbsp; κύριε, γέγονεν ὃ ἐπέταξας, καὶ ἔτι τόπος ἐστίν.&nbsp;&nbsp;</span>
<span class="ver"><b>23</b></span> <span class="text">καὶ εἶπεν ὁ κύριος πρὸς τὸν δοῦλον·&nbsp;&nbsp; ἔξελθε εἰς τὰς ὁδοὺς καὶ φραγμοὺς καὶ ἀνάγκασον εἰσελθεῖν, ἵνα γεμισθῇ μου ὁ οἶκος·&nbsp;&nbsp;</span>
<span class="ver"><b>24</b></span> <span class="text">λέγω γὰρ ὑμῖν ὅτι οὐδεὶς τῶν ἀνδρῶν ἐκείνων τῶν κεκλημένων γεύσεταί μου τοῦ δείπνου.&nbsp;&nbsp;</span>
<span class="ver"><b>25</b></span> <span class="text">Συνεπορεύοντο δὲ αὐτῷ ὄχλοι πολλοί, καὶ στραφεὶς εἶπεν πρὸς αὐτούς·&nbsp;&nbsp;</span>
<span class="ver"><b>26</b></span> <span class="text">εἴ τις ἔρχεται πρός με καὶ οὐ μισεῖ τὸν πατέρα ἑαυτοῦ καὶ τὴν μητέρα καὶ τὴν γυναῖκα καὶ τὰ τέκνα καὶ τοὺς ἀδελφοὺς καὶ τὰς ἀδελφὰς ἔτι δὲ καὶ τὴν ψυχὴν ἑαυτοῦ, οὐ δύναται εἶναί μου μαθητής.&nbsp;&nbsp;</span>
<span class="ver"><b>27</b></span> <span class="text">ὅστις οὐ βαστάζει τὸν σταυρὸν αὐτοῦ καὶ ἔρχεται ὀπίσω μου, οὐ δύναται εἶναί μου μαθητής.&nbsp;&nbsp;</span>
<span class="ver"><b>28</b></span> <span class="text">Τίς γὰρ ἐξ ὑμῶν θέλων πύργον οἰκοδομῆσαι οὐχὶ πρῶτον καθίσας ψηφίζει τὴν δαπάνην, εἰ ἔχει εἰς ἀπαρτισμόν;&nbsp;&nbsp;</span>
<span class="ver"><b>29</b></span> <span class="text">ἵνα μήποτε θέντος αὐτοῦ θεμέλιον καὶ μὴ ἰσχύοντος ἐκτελέσαι πάντες οἱ θεωροῦντες ἄρξωνται αὐτῷ ἐμπαίζειν</span>
<span class="ver"><b>30</b></span> <span class="text">λέγοντες ὅτι οὗτος ὁ ἄνθρωπος ἤρξατο οἰκοδομεῖν καὶ οὐκ ἴσχυσεν ἐκτελέσαι.&nbsp;&nbsp;</span>
<span class="ver"><b>31</b></span> <span class="text">Ἢ τίς βασιλεὺς πορευόμενος ἑτέρῳ βασιλεῖ συμβαλεῖν εἰς πόλεμον οὐχὶ καθίσας πρῶτον βουλεύσεται εἰ δυνατός ἐστιν ἐν δέκα χιλιάσιν ὑπαντῆσαι τῷ μετὰ εἴκοσι χιλιάδων ἐρχομένῳ ἐπ᾽ αὐτόν;&nbsp;&nbsp;</span>
<span class="ver"><b>32</b></span> <span class="text">εἰ δὲ μή γε, ἔτι αὐτοῦ πόρρω ὄντος πρεσβείαν ἀποστείλας ἐρωτᾷ τὰ πρὸς εἰρήνην.&nbsp;&nbsp;</span>
<span class="ver"><b>33</b></span> <span class="text">οὕτως οὖν πᾶς ἐξ ὑμῶν ὃς οὐκ ἀποτάσσεται πᾶσιν τοῖς ἑαυτοῦ ὑπάρχουσιν οὐ δύναται εἶναί μου μαθητής.&nbsp;&nbsp;</span>
<span class="ver"><b>34</b></span> <span class="text">Καλὸν οὖν τὸ ἅλας·&nbsp;&nbsp; ἐὰν δὲ καὶ τὸ ἅλας μωρανθῇ, ἐν τίνι ἀρτυθήσεται;&nbsp;&nbsp;</span>
<span class="ver"><b>35</b></span> <span class="text">οὔτε εἰς γῆν οὔτε εἰς κοπρίαν εὔθετόν ἐστιν, ἔξω βάλλουσιν αὐτό.&nbsp;&nbsp; ὁ ἔχων ὦτα ἀκούειν ἀκουέτω.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;15</div>
<span class="ver"><b>1</b></span> <span class="text">Ἦσαν δὲ αὐτῷ ἐγγίζοντες πάντες οἱ τελῶναι καὶ οἱ ἁμαρτωλοὶ ἀκούειν αὐτοῦ.&nbsp;&nbsp;</span>
<span class="ver"><b>2</b></span> <span class="text">καὶ διεγόγγυζον οἵ τε Φαρισαῖοι καὶ οἱ γραμματεῖς λέγοντες ὅτι οὗτος ἁμαρτωλοὺς προσδέχεται καὶ συνεσθίει αὐτοῖς.&nbsp;&nbsp;</span>
<span class="ver"><b>3</b></span> <span class="text">Εἶπεν δὲ πρὸς αὐτοὺς τὴν παραβολὴν ταύτην λέγων·&nbsp;&nbsp;</span>
<span class="ver"><b>4</b></span> <span class="text">τίς ἄνθρωπος ἐξ ὑμῶν ἔχων ἑκατὸν πρόβατα καὶ ἀπολέσας ἐξ αὐτῶν ἓν οὐ καταλείπει τὰ ἐνενήκοντα ἐννέα ἐν τῇ ἐρήμῳ καὶ πορεύεται ἐπὶ τὸ ἀπολωλὸς ἕως εὕρῃ αὐτό;&nbsp;&nbsp;</span>
<span class="ver"><b>5</b></span> <span class="text">καὶ εὑρὼν ἐπιτίθησιν ἐπὶ τοὺς ὤμους αὐτοῦ χαίρων</span>
<span class="ver"><b>6</b></span> <span class="text">καὶ ἐλθὼν εἰς τὸν οἶκον συνκαλεῖ τοὺς φίλους καὶ τοὺς γείτονας λέγων αὐτοῖς·&nbsp;&nbsp; συνχάρητέ μοι, ὅτι εὗρον τὸ πρόβατόν μου τὸ ἀπολωλός.&nbsp;&nbsp;</span>
<span class="ver"><b>7</b></span> <span class="text">λέγω ὑμῖν ὅτι οὕτως χαρὰ ἐν τῷ οὐρανῷ ἔσται ἐπὶ ἑνὶ ἁμαρτωλῷ μετανοοῦντι ἢ ἐπὶ ἐνενήκοντα ἐννέα δικαίοις οἵτινες οὐ χρείαν ἔχουσιν μετανοίας.&nbsp;&nbsp;</span>
<span class="ver"><b>8</b></span> <span class="text">Ἢ τίς γυνὴ δραχμὰς ἔχουσα δέκα ἐὰν ἀπολέσῃ δραχμὴν μίαν, οὐχὶ ἅπτει λύχνον καὶ σαροῖ τὴν οἰκίαν καὶ ζητεῖ ἐπιμελῶς ἕως οὗ εὕρῃ;&nbsp;&nbsp;</span>
<span class="ver"><b>9</b></span> <span class="text">καὶ εὑροῦσα συνκαλεῖ τὰς φίλας καὶ γείτονας λέγουσα·&nbsp;&nbsp; συνχάρητέ μοι, ὅτι εὗρον τὴν δραχμὴν ἣν ἀπώλεσα.&nbsp;&nbsp;</span>
<span class="ver"><b>10</b></span> <span class="text">οὕτως, λέγω ὑμῖν, γίνεται χαρὰ ἐνώπιον τῶν ἀγγέλων τοῦ θεοῦ ἐπὶ ἑνὶ ἁμαρτωλῷ μετανοοῦντι.&nbsp;&nbsp;</span>
<span class="ver"><b>11</b></span> <span class="text">Εἶπεν δέ·&nbsp;&nbsp; ἄνθρωπός τις εἶχεν δύο υἱούς.&nbsp;&nbsp;</span>
<span class="ver"><b>12</b></span> <span class="text">καὶ εἶπεν ὁ νεώτερος αὐτῶν τῷ πατρί·&nbsp;&nbsp; πάτερ, δός μοι τὸ ἐπιβάλλον μέρος τῆς οὐσίας.&nbsp;&nbsp; ὁ δὲ διεῖλεν αὐτοῖς τὸν βίον.&nbsp;&nbsp;</span>
<span class="ver"><b>13</b></span> <span class="text">καὶ μετ᾽ οὐ πολλὰς ἡμέρας συναγαγὼν πάντα ὁ νεώτερος υἱὸς ἀπεδήμησεν εἰς χώραν μακρὰν καὶ ἐκεῖ διεσκόρπισεν τὴν οὐσίαν αὐτοῦ ζῶν ἀσώτως.&nbsp;&nbsp;</span>
<span class="ver"><b>14</b></span> <span class="text">δαπανήσαντος δὲ αὐτοῦ πάντα ἐγένετο λιμὸς ἰσχυρὰ κατὰ τὴν χώραν ἐκείνην, καὶ αὐτὸς ἤρξατο ὑστερεῖσθαι.&nbsp;&nbsp;</span>
<span class="ver"><b>15</b></span> <span class="text">καὶ πορευθεὶς ἐκολλήθη ἑνὶ τῶν πολιτῶν τῆς χώρας ἐκείνης, καὶ ἔπεμψεν αὐτὸν εἰς τοὺς ἀγροὺς αὐτοῦ βόσκειν χοίρους,</span>
<span class="ver"><b>16</b></span> <span class="text">καὶ ἐπεθύμει χορτασθῆναι ἐκ τῶν κερατίων ὧν ἤσθιον οἱ χοῖροι, καὶ οὐδεὶς ἐδίδου αὐτῷ.&nbsp;&nbsp;</span>
<span class="ver"><b>17</b></span> <span class="text">εἰς ἑαυτὸν δὲ ἐλθὼν ἔφη·&nbsp;&nbsp; πόσοι μίσθιοι τοῦ πατρός μου περισσεύονται ἄρτων, ἐγὼ δὲ λιμῷ ὧδε ἀπόλλυμαι.&nbsp;&nbsp;</span>
<span class="ver"><b>18</b></span> <span class="text">ἀναστὰς πορεύσομαι πρὸς τὸν πατέρα μου καὶ ἐρῶ αὐτῷ·&nbsp;&nbsp; πάτερ, ἥμαρτον εἰς τὸν οὐρανὸν καὶ ἐνώπιόν σου,</span>
<span class="ver"><b>19</b></span> <span class="text">οὐκέτι εἰμὶ ἄξιος κληθῆναι υἱός σου·&nbsp;&nbsp; ποίησόν με ὡς ἕνα τῶν μισθίων σου.&nbsp;&nbsp;</span>
<span class="ver"><b>20</b></span> <span class="text">καὶ ἀναστὰς ἦλθεν πρὸς τὸν πατέρα ἑαυτοῦ.&nbsp;&nbsp; Ἔτι δὲ αὐτοῦ μακρὰν ἀπέχοντος εἶδεν αὐτὸν ὁ πατὴρ αὐτοῦ καὶ ἐσπλαγχνίσθη καὶ δραμὼν ἐπέπεσεν ἐπὶ τὸν τράχηλον αὐτοῦ καὶ κατεφίλησεν αὐτόν.&nbsp;&nbsp;</span>
<span class="ver"><b>21</b></span> <span class="text">εἶπεν δὲ ὁ υἱὸς αὐτῷ·&nbsp;&nbsp; πάτερ, ἥμαρτον εἰς τὸν οὐρανὸν καὶ ἐνώπιόν σου, οὐκέτι εἰμὶ ἄξιος κληθῆναι υἱός σου.&nbsp;&nbsp;</span>
<span class="ver"><b>22</b></span> <span class="text">εἶπεν δὲ ὁ πατὴρ πρὸς τοὺς δούλους αὐτοῦ·&nbsp;&nbsp; ταχὺ ἐξενέγκατε στολὴν τὴν πρώτην καὶ ἐνδύσατε αὐτόν, καὶ δότε δακτύλιον εἰς τὴν χεῖρα αὐτοῦ καὶ ὑποδήματα εἰς τοὺς πόδας,</span>
<span class="ver"><b>23</b></span> <span class="text">καὶ φέρετε τὸν μόσχον τὸν σιτευτόν, θύσατε, καὶ φαγόντες εὐφρανθῶμεν,</span>
<span class="ver"><b>24</b></span> <span class="text">ὅτι οὗτος ὁ υἱός μου νεκρὸς ἦν καὶ ἀνέζησεν, ἦν ἀπολωλὼς καὶ εὑρέθη.&nbsp;&nbsp; καὶ ἤρξαντο εὐφραίνεσθαι.&nbsp;&nbsp;</span>
<span class="ver"><b>25</b></span> <span class="text">Ἦν δὲ ὁ υἱὸς αὐτοῦ ὁ πρεσβύτερος ἐν ἀγρῷ·&nbsp;&nbsp; καὶ ὡς ἐρχόμενος ἤγγισεν τῇ οἰκίᾳ, ἤκουσεν συμφωνίας καὶ χορῶν,</span>
<span class="ver"><b>26</b></span> <span class="text">καὶ προσκαλεσάμενος ἕνα τῶν παίδων ἐπυνθάνετο τί ἂν εἴη ταῦτα.&nbsp;&nbsp;</span>
<span class="ver"><b>27</b></span> <span class="text">ὁ δὲ εἶπεν αὐτῷ ὅτι ὁ ἀδελφός σου ἥκει, καὶ ἔθυσεν ὁ πατήρ σου τὸν μόσχον τὸν σιτευτόν, ὅτι ὑγιαίνοντα αὐτὸν ἀπέλαβεν.&nbsp;&nbsp;</span>
<span class="ver"><b>28</b></span> <span class="text">ὠργίσθη δὲ καὶ οὐκ ἤθελεν εἰσελθεῖν, ὁ δὲ πατὴρ αὐτοῦ ἐξελθὼν παρεκάλει αὐτόν.&nbsp;&nbsp;</span>
<span class="ver"><b>29</b></span> <span class="text">ὁ δὲ ἀποκριθεὶς εἶπεν τῷ πατρὶ αὐτοῦ·&nbsp;&nbsp; ἰδοὺ τοσαῦτα ἔτη δουλεύω σοι καὶ οὐδέποτε ἐντολήν σου παρῆλθον, καὶ ἐμοὶ οὐδέποτε ἔδωκας ἔριφον ἵνα μετὰ τῶν φίλων μου εὐφρανθῶ·&nbsp;&nbsp;</span>
<span class="ver"><b>30</b></span> <span class="text">ὅτε δὲ ὁ υἱός σου οὗτος ὁ καταφαγών σου τὸν βίον μετὰ πορνῶν ἦλθεν, ἔθυσας αὐτῷ τὸν σιτευτὸν μόσχον.&nbsp;&nbsp;</span>
<span class="ver"><b>31</b></span> <span class="text">ὁ δὲ εἶπεν αὐτῷ·&nbsp;&nbsp; τέκνον, σὺ πάντοτε μετ᾽ ἐμοῦ εἶ, καὶ πάντα τὰ ἐμὰ σά ἐστιν·&nbsp;&nbsp;</span>
<span class="ver"><b>32</b></span> <span class="text">εὐφρανθῆναι δὲ καὶ χαρῆναι ἔδει, ὅτι ὁ ἀδελφός σου οὗτος νεκρὸς ἦν καὶ ἔζησεν, καὶ ἀπολωλὼς καὶ εὑρέθη.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;16</div>
<span class="ver"><b>1</b></span> <span class="text">Ἔλεγεν δὲ καὶ πρὸς τοὺς μαθητάς·&nbsp;&nbsp; ἄνθρωπός τις ἦν πλούσιος ὃς εἶχεν οἰκονόμον, καὶ οὗτος διεβλήθη αὐτῷ ὡς διασκορπίζων τὰ ὑπάρχοντα αὐτοῦ.&nbsp;&nbsp;</span>
<span class="ver"><b>2</b></span> <span class="text">καὶ φωνήσας αὐτὸν εἶπεν αὐτῷ·&nbsp;&nbsp; τί τοῦτο ἀκούω περὶ σοῦ;&nbsp;&nbsp; ἀπόδος τὸν λόγον τῆς οἰκονομίας σου, οὐ γὰρ δύνῃ ἔτι οἰκονομεῖν.&nbsp;&nbsp;</span>
<span class="ver"><b>3</b></span> <span class="text">εἶπεν δὲ ἐν ἑαυτῷ ὁ οἰκονόμος·&nbsp;&nbsp; τί ποιήσω, ὅτι ὁ κύριός μου ἀφαιρεῖται τὴν οἰκονομίαν ἀπ᾽ ἐμοῦ;&nbsp;&nbsp; σκάπτειν οὐκ ἰσχύω, ἐπαιτεῖν αἰσχύνομαι.&nbsp;&nbsp;</span>
<span class="ver"><b>4</b></span> <span class="text">ἔγνων τί ποιήσω, ἵνα ὅταν μετασταθῶ ἐκ τῆς οἰκονομίας δέξωνταί με εἰς τοὺς οἴκους αὐτῶν.&nbsp;&nbsp;</span>
<span class="ver"><b>5</b></span> <span class="text">καὶ προσκαλεσάμενος ἕνα ἕκαστον τῶν χρεοφιλετῶν τοῦ κυρίου ἑαυτοῦ ἔλεγεν τῷ πρώτῳ·&nbsp;&nbsp; πόσον ὀφείλεις τῷ κυρίῳ μου;&nbsp;&nbsp;</span>
<span class="ver"><b>6</b></span> <span class="text">ὁ δὲ εἶπεν·&nbsp;&nbsp; ἑκατὸν βάτους ἐλαίου.&nbsp;&nbsp; ὁ δὲ εἶπεν αὐτῷ·&nbsp;&nbsp; δέξαι σου τὰ γράμματα καὶ καθίσας ταχέως γράψον πεντήκοντα.&nbsp;&nbsp;</span>
<span class="ver"><b>7</b></span> <span class="text">ἔπειτα ἑτέρῳ εἶπεν·&nbsp;&nbsp; σὺ δὲ πόσον ὀφείλεις;&nbsp;&nbsp; ὁ δὲ εἶπεν·&nbsp;&nbsp; ἑκατὸν κόρους σίτου.&nbsp;&nbsp; λέγει αὐτῷ·&nbsp;&nbsp; δέξαι σου τὰ γράμματα καὶ γράψον ὀγδοήκοντα.&nbsp;&nbsp;</span>
<span class="ver"><b>8</b></span> <span class="text">καὶ ἐπῄνεσεν ὁ κύριος τὸν οἰκονόμον τῆς ἀδικίας ὅτι φρονίμως ἐποίησεν·&nbsp;&nbsp; ὅτι οἱ υἱοὶ τοῦ αἰῶνος τούτου φρονιμώτεροι ὑπὲρ τοὺς υἱοὺς τοῦ φωτὸς εἰς τὴν γενεὰν τὴν ἑαυτῶν εἰσιν.&nbsp;&nbsp;</span>
<span class="ver"><b>9</b></span> <span class="text">Καὶ ἐγὼ ὑμῖν λέγω, ἑαυτοῖς ποιήσατε φίλους ἐκ τοῦ μαμωνᾶ τῆς ἀδικίας, ἵνα ὅταν ἐκλίπῃ δέξωνται ὑμᾶς εἰς τὰς αἰωνίους σκηνάς.&nbsp;&nbsp;</span>
<span class="ver"><b>10</b></span> <span class="text">Ὁ πιστὸς ἐν ἐλαχίστῳ καὶ ἐν πολλῷ πιστός ἐστιν, καὶ ὁ ἐν ἐλαχίστῳ ἄδικος καὶ ἐν πολλῷ ἄδικός ἐστιν.&nbsp;&nbsp;</span>
<span class="ver"><b>11</b></span> <span class="text">εἰ οὖν ἐν τῷ ἀδίκῳ μαμωνᾷ πιστοὶ οὐκ ἐγένεσθε, τὸ ἀληθινὸν τίς ὑμῖν πιστεύσει;&nbsp;&nbsp;</span>
<span class="ver"><b>12</b></span> <span class="text">καὶ εἰ ἐν τῷ ἀλλοτρίῳ πιστοὶ οὐκ ἐγένεσθε, τὸ ὑμέτερον τίς ὑμῖν δώσει;&nbsp;&nbsp;</span>
<span class="ver"><b>13</b></span> <span class="text">Οὐδεὶς οἰκέτης δύναται δυσὶν κυρίοις δουλεύειν·&nbsp;&nbsp; ἢ γὰρ τὸν ἕνα μισήσει καὶ τὸν ἕτερον ἀγαπήσει, ἢ ἑνὸς ἀνθέξεται καὶ τοῦ ἑτέρου καταφρονήσει.&nbsp;&nbsp; οὐ δύνασθε θεῷ δουλεύειν καὶ μαμωνᾷ.&nbsp;&nbsp;</span>
<span class="ver"><b>14</b></span> <span class="text">Ἤκουον δὲ ταῦτα πάντα οἱ Φαρισαῖοι φιλάργυροι ὑπάρχοντες καὶ ἐξεμυκτήριζον αὐτόν.&nbsp;&nbsp;</span>
<span class="ver"><b>15</b></span> <span class="text">καὶ εἶπεν αὐτοῖς·&nbsp;&nbsp; ὑμεῖς ἐστε οἱ δικαιοῦντες ἑαυτοὺς ἐνώπιον τῶν ἀνθρώπων, ὁ δὲ θεὸς γινώσκει τὰς καρδίας ὑμῶν·&nbsp;&nbsp; ὅτι τὸ ἐν ἀνθρώποις ὑψηλὸν βδέλυγμα ἐνώπιον τοῦ θεοῦ.&nbsp;&nbsp;</span>
<span class="ver"><b>16</b></span> <span class="text">Ὁ νόμος καὶ οἱ προφῆται μέχρι Ἰωάννου·&nbsp;&nbsp; ἀπὸ τότε ἡ βασιλεία τοῦ θεοῦ εὐαγγελίζεται καὶ πᾶς εἰς αὐτὴν βιάζεται.&nbsp;&nbsp;</span>
<span class="ver"><b>17</b></span> <span class="text">εὐκοπώτερον δέ ἐστιν τὸν οὐρανὸν καὶ τὴν γῆν παρελθεῖν ἢ τοῦ νόμου μίαν κεραίαν πεσεῖν.&nbsp;&nbsp;</span>
<span class="ver"><b>18</b></span> <span class="text">Πᾶς ὁ ἀπολύων τὴν γυναῖκα αὐτοῦ καὶ γαμῶν ἑτέραν μοιχεύει, καὶ ὁ ἀπολελυμένην ἀπὸ ἀνδρὸς γαμῶν μοιχεύει.&nbsp;&nbsp;</span>
<span class="ver"><b>19</b></span> <span class="text">Ἄνθρωπος δέ τις ἦν πλούσιος, καὶ ἐνεδιδύσκετο πορφύραν καὶ βύσσον εὐφραινόμενος καθ᾽ ἡμέραν λαμπρῶς.&nbsp;&nbsp;</span>
<span class="ver"><b>20</b></span> <span class="text">πτωχὸς δέ τις ὀνόματι Λάζαρος ἐβέβλητο πρὸς τὸν πυλῶνα αὐτοῦ εἱλκωμένος</span>
<span class="ver"><b>21</b></span> <span class="text">καὶ ἐπιθυμῶν χορτασθῆναι ἀπὸ τῶν πιπτόντων ἀπὸ τῆς τραπέζης τοῦ πλουσίου·&nbsp;&nbsp; ἀλλὰ καὶ οἱ κύνες ἐρχόμενοι ἐπέλειχον τὰ ἕλκη αὐτοῦ.&nbsp;&nbsp;</span>
<span class="ver"><b>22</b></span> <span class="text">ἐγένετο δὲ ἀποθανεῖν τὸν πτωχὸν καὶ ἀπενεχθῆναι αὐτὸν ὑπὸ τῶν ἀγγέλων εἰς τὸν κόλπον Ἀβραάμ·&nbsp;&nbsp; ἀπέθανεν δὲ καὶ ὁ πλούσιος καὶ ἐτάφη.&nbsp;&nbsp;</span>
<span class="ver"><b>23</b></span> <span class="text">καὶ ἐν τῷ ᾅδῃ ἐπάρας τοὺς ὀφθαλμοὺς αὐτοῦ, ὑπάρχων ἐν βασάνοις, ὁρᾷ Ἀβραὰμ ἀπὸ μακρόθεν καὶ Λάζαρον ἐν τοῖς κόλποις αὐτοῦ.&nbsp;&nbsp;</span>
<span class="ver"><b>24</b></span> <span class="text">καὶ αὐτὸς φωνήσας εἶπεν·&nbsp;&nbsp; πάτερ Ἀβραάμ, ἐλέησόν με καὶ πέμψον Λάζαρον ἵνα βάψῃ τὸ ἄκρον τοῦ δακτύλου αὐτοῦ ὕδατος καὶ καταψύξῃ τὴν γλῶσσάν μου, ὅτι ὀδυνῶμαι ἐν τῇ φλογὶ ταύτῃ.&nbsp;&nbsp;</span>
<span class="ver"><b>25</b></span> <span class="text">εἶπεν δὲ Ἀβραάμ·&nbsp;&nbsp; τέκνον, μνήσθητι ὅτι ἀπέλαβες τὰ ἀγαθά σου ἐν τῇ ζωῇ σου, καὶ Λάζαρος ὁμοίως τὰ κακά·&nbsp;&nbsp; νῦν δὲ ὧδε παρακαλεῖται, σὺ δὲ ὀδυνᾶσαι.&nbsp;&nbsp;</span>
<span class="ver"><b>26</b></span> <span class="text">καὶ ἐν πᾶσιν τούτοις μεταξὺ ἡμῶν καὶ ὑμῶν χάσμα μέγα ἐστήρικται, ὅπως οἱ θέλοντες διαβῆναι ἔνθεν πρὸς ὑμᾶς μὴ δύνωνται, μηδὲ ἐκεῖθεν πρὸς ἡμᾶς διαπερῶσιν.&nbsp;&nbsp;</span>
<span class="ver"><b>27</b></span> <span class="text">εἶπεν δέ·&nbsp;&nbsp; ἐρωτῶ οὖν σε πάτερ, ἵνα πέμψῃς αὐτὸν εἰς τὸν οἶκον τοῦ πατρός μου,</span>
<span class="ver"><b>28</b></span> <span class="text">ἔχω γὰρ πέντε ἀδελφούς, ὅπως διαμαρτύρηται αὐτοῖς, ἵνα μὴ καὶ αὐτοὶ ἔλθωσιν εἰς τὸν τόπον τοῦτον τῆς βασάνου.&nbsp;&nbsp;</span>
<span class="ver"><b>29</b></span> <span class="text">λέγει δὲ Ἀβραάμ·&nbsp;&nbsp; ἔχουσιν Μωϋσέα καὶ τοὺς προφήτας·&nbsp;&nbsp; ἀκουσάτωσαν αὐτῶν.&nbsp;&nbsp;</span>
<span class="ver"><b>30</b></span> <span class="text">ὁ δὲ εἶπεν·&nbsp;&nbsp; οὐχί, πάτερ Ἀβραάμ, ἀλλ᾽ ἐάν τις ἀπὸ νεκρῶν πορευθῇ πρὸς αὐτοὺς μετανοήσουσιν.&nbsp;&nbsp;</span>
<span class="ver"><b>31</b></span> <span class="text">εἶπεν δὲ αὐτῷ·&nbsp;&nbsp; εἰ Μωϋσέως καὶ τῶν προφητῶν οὐκ ἀκούουσιν, οὐδ᾽ ἐάν τις ἐκ νεκρῶν ἀναστῇ πεισθήσονται.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;17</div>
<span class="ver"><b>1</b></span> <span class="text">Εἶπεν δὲ πρὸς τοὺς μαθητὰς αὐτοῦ·&nbsp;&nbsp; ἀνένδεκτόν ἐστιν τοῦ τὰ σκάνδαλα μὴ ἐλθεῖν, πλὴν οὐαὶ δι᾽ οὗ ἔρχεται·&nbsp;&nbsp;</span>
<span class="ver"><b>2</b></span> <span class="text">λυσιτελεῖ αὐτῷ εἰ λίθος μυλικὸς περίκειται περὶ τὸν τράχηλον αὐτοῦ καὶ ἔρριπται εἰς τὴν θάλασσαν ἢ ἵνα σκανδαλίσῃ τῶν μικρῶν τούτων ἕνα.&nbsp;&nbsp;</span>
<span class="ver"><b>3</b></span> <span class="text">προσέχετε ἑαυτοῖς.&nbsp;&nbsp; Ἐὰν ἁμάρτῃ ὁ ἀδελφός σου ἐπιτίμησον αὐτῷ, καὶ ἐὰν μετανοήσῃ ἄφες αὐτῷ.&nbsp;&nbsp;</span>
<span class="ver"><b>4</b></span> <span class="text">καὶ ἐὰν ἑπτάκις τῆς ἡμέρας ἁμαρτήσῃ εἰς σὲ καὶ ἑπτάκις ἐπιστρέψῃ πρὸς σὲ λέγων·&nbsp;&nbsp; μετανοῶ, ἀφήσεις αὐτῷ.&nbsp;&nbsp;</span>
<span class="ver"><b>5</b></span> <span class="text">Καὶ εἶπαν οἱ ἀπόστολοι τῷ κυρίῳ·&nbsp;&nbsp; πρόσθες ἡμῖν πίστιν.&nbsp;&nbsp;</span>
<span class="ver"><b>6</b></span> <span class="text">εἶπεν δὲ ὁ κύριος·&nbsp;&nbsp; εἰ ἔχετε πίστιν ὡς κόκκον σινάπεως, ἐλέγετε ἂν τῇ συκαμίνῳ ταύτῃ·&nbsp;&nbsp; ἐκριζώθητι καὶ φυτεύθητι ἐν τῇ θαλάσσῃ·&nbsp;&nbsp; καὶ ὑπήκουσεν ἂν ὑμῖν.&nbsp;&nbsp;</span>
<span class="ver"><b>7</b></span> <span class="text">Τίς δὲ ἐξ ὑμῶν δοῦλον ἔχων ἀροτριῶντα ἢ ποιμαίνοντα, ὃς εἰσελθόντι ἐκ τοῦ ἀγροῦ ἐρεῖ αὐτῷ·&nbsp;&nbsp; εὐθέως παρελθὼν ἀνάπεσε,</span>
<span class="ver"><b>8</b></span> <span class="text">ἀλλ᾽ οὐχὶ ἐρεῖ αὐτῷ·&nbsp;&nbsp; ἑτοίμασον τί δειπνήσω καὶ περιζωσάμενος διακόνει μοι ἕως φάγω καὶ πίω, καὶ μετὰ ταῦτα φάγεσαι καὶ πίεσαι σύ;&nbsp;&nbsp;</span>
<span class="ver"><b>9</b></span> <span class="text">μὴ ἔχει χάριν τῷ δούλῳ ὅτι ἐποίησεν τὰ διαταχθέντα;&nbsp;&nbsp;</span>
<span class="ver"><b>10</b></span> <span class="text">οὕτως καὶ ὑμεῖς, ὅταν ποιήσητε πάντα τὰ διαταχθέντα ὑμῖν, λέγετε ὅτι δοῦλοι ἀχρεῖοί ἐσμεν, ὃ ὠφείλομεν ποιῆσαι πεποιήκαμεν.&nbsp;&nbsp;</span>
<span class="ver"><b>11</b></span> <span class="text">Καὶ ἐγένετο ἐν τῷ πορεύεσθαι εἰς Ἰερουσαλὴμ καὶ αὐτὸς διήρχετο διὰ μέσον Σαμαρείας καὶ Γαλιλαίας.&nbsp;&nbsp;</span>
<span class="ver"><b>12</b></span> <span class="text">Καὶ εἰσερχομένου αὐτοῦ εἴς τινα κώμην ἀπήντησαν δέκα λεπροὶ ἄνδρες, οἳ ἔστησαν πόρρωθεν</span>
<span class="ver"><b>13</b></span> <span class="text">καὶ αὐτοὶ ἦραν φωνὴν λέγοντες·&nbsp;&nbsp; Ἰησοῦ ἐπιστάτα, ἐλέησον ἡμᾶς.&nbsp;&nbsp;</span>
<span class="ver"><b>14</b></span> <span class="text">καὶ ἰδὼν εἶπεν αὐτοῖς·&nbsp;&nbsp; πορευθέντες ἐπιδείξατε ἑαυτοὺς τοῖς ἱερεῦσιν.&nbsp;&nbsp; καὶ ἐγένετο ἐν τῷ ὑπάγειν αὐτοὺς ἐκαθαρίσθησαν.&nbsp;&nbsp;</span>
<span class="ver"><b>15</b></span> <span class="text">Εἷς δὲ ἐξ αὐτῶν, ἰδὼν ὅτι ἰάθη, ὑπέστρεψεν μετὰ φωνῆς μεγάλης δοξάζων τὸν θεόν,</span>
<span class="ver"><b>16</b></span> <span class="text">καὶ ἔπεσεν ἐπὶ πρόσωπον παρὰ τοὺς πόδας αὐτοῦ εὐχαριστῶν αὐτῷ·&nbsp;&nbsp; καὶ αὐτὸς ἦν Σαμαρείτης.&nbsp;&nbsp;</span>
<span class="ver"><b>17</b></span> <span class="text">ἀποκριθεὶς δὲ ὁ Ἰησοῦς εἶπεν·&nbsp;&nbsp; οὐχὶ οἱ δέκα ἐκαθαρίσθησαν;&nbsp;&nbsp; οἱ δὲ ἐννέα ποῦ;&nbsp;&nbsp;</span>
<span class="ver"><b>18</b></span> <span class="text">οὐχ εὑρέθησαν ὑποστρέψαντες δοῦναι δόξαν τῷ θεῷ εἰ μὴ ὁ ἀλλογενὴς οὗτος;&nbsp;&nbsp;</span>
<span class="ver"><b>19</b></span> <span class="text">καὶ εἶπεν αὐτῷ·&nbsp;&nbsp; ἀναστὰς πορεύου·&nbsp;&nbsp; ἡ πίστις σου σέσωκέν σε.&nbsp;&nbsp;</span>
<span class="ver"><b>20</b></span> <span class="text">Ἐπερωτηθεὶς δὲ ὑπὸ τῶν Φαρισαίων πότε ἔρχεται ἡ βασιλεία τοῦ θεοῦ ἀπεκρίθη αὐτοῖς καὶ εἶπεν·&nbsp;&nbsp; οὐκ ἔρχεται ἡ βασιλεία τοῦ θεοῦ μετὰ παρατηρήσεως,</span>
<span class="ver"><b>21</b></span> <span class="text">οὐδὲ ἐροῦσιν·&nbsp;&nbsp; ἰδοὺ ὧδε ἤ·&nbsp;&nbsp; ἐκεῖ, ἰδοὺ γὰρ ἡ βασιλεία τοῦ θεοῦ ἐντὸς ὑμῶν ἐστιν.&nbsp;&nbsp;</span>
<span class="ver"><b>22</b></span> <span class="text">Εἶπεν δὲ πρὸς τοὺς μαθητάς·&nbsp;&nbsp; ἐλεύσονται ἡμέραι ὅτε ἐπιθυμήσετε μίαν τῶν ἡμερῶν τοῦ υἱοῦ τοῦ ἀνθρώπου ἰδεῖν καὶ οὐκ ὄψεσθε.&nbsp;&nbsp;</span>
<span class="ver"><b>23</b></span> <span class="text">καὶ ἐροῦσιν ὑμῖν·&nbsp;&nbsp; ἰδοὺ ἐκεῖ, ἤ·&nbsp;&nbsp; ἰδοὺ ὧδε·&nbsp;&nbsp; μὴ ἀπέλθητε μηδὲ διώξητε.&nbsp;&nbsp;</span>
<span class="ver"><b>24</b></span> <span class="text">ὥσπερ γὰρ ἡ ἀστραπὴ ἀστράπτουσα ἐκ τῆς ὑπὸ τὸν οὐρανὸν εἰς τὴν ὑπ᾽ οὐρανὸν λάμπει, οὕτως ἔσται ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>25</b></span> <span class="text">πρῶτον δὲ δεῖ αὐτὸν πολλὰ παθεῖν καὶ ἀποδοκιμασθῆναι ἀπὸ τῆς γενεᾶς ταύτης.&nbsp;&nbsp;</span>
<span class="ver"><b>26</b></span> <span class="text">καὶ καθὼς ἐγένετο ἐν ταῖς ἡμέραις Νῶε, οὕτως ἔσται καὶ ἐν ταῖς ἡμέραις τοῦ υἱοῦ τοῦ ἀνθρώπου·&nbsp;&nbsp;</span>
<span class="ver"><b>27</b></span> <span class="text">ἤσθιον, ἔπινον, ἐγάμουν, ἐγαμίζοντο, ἄχρι ἧς ἡμέρας εἰσῆλθεν Νῶε εἰς τὴν κιβωτὸν καὶ ἦλθεν ὁ κατακλυσμὸς καὶ ἀπώλεσεν πάντας.&nbsp;&nbsp;</span>
<span class="ver"><b>28</b></span> <span class="text">Ὁμοίως καθὼς ἐγένετο ἐν ταῖς ἡμέραις Λώτ·&nbsp;&nbsp; ἤσθιον, ἔπινον, ἠγόραζον, ἐπώλουν, ἐφύτευον, ᾠκοδόμουν·&nbsp;&nbsp;</span>
<span class="ver"><b>29</b></span> <span class="text">ᾗ δὲ ἡμέρᾳ ἐξῆλθεν Λὼτ ἀπὸ Σοδόμων, ἔβρεξεν πῦρ καὶ θεῖον ἀπ᾽ οὐρανοῦ καὶ ἀπώλεσεν πάντας.&nbsp;&nbsp;</span>
<span class="ver"><b>30</b></span> <span class="text">κατὰ ταὐτὰ ἔσται ᾗ ἡμέρᾳ ὁ υἱὸς τοῦ ἀνθρώπου ἀποκαλύπτεται.&nbsp;&nbsp;</span>
<span class="ver"><b>31</b></span> <span class="text">ἐν ἐκείνῃ τῇ ἡμέρᾳ ὃς ἔσται ἐπὶ τοῦ δώματος καὶ τὰ σκεύη αὐτοῦ ἐν τῇ οἰκίᾳ, μὴ καταβάτω ἆραι αὐτά, καὶ ὁ ἐν ἀγρῷ ὁμοίως μὴ ἐπιστρεψάτω εἰς τὰ ὀπίσω.&nbsp;&nbsp;</span>
<span class="ver"><b>32</b></span> <span class="text">μνημονεύετε τῆς γυναικὸς Λώτ.&nbsp;&nbsp;</span>
<span class="ver"><b>33</b></span> <span class="text">ὃς ἐὰν ζητήσῃ τὴν ψυχὴν αὐτοῦ περιποιήσασθαι ἀπολέσει αὐτήν, ὃς δ᾽ ἂν ἀπολέσῃ ζῳογονήσει αὐτήν.&nbsp;&nbsp;</span>
<span class="ver"><b>34</b></span> <span class="text">λέγω ὑμῖν, ταύτῃ τῇ νυκτὶ ἔσονται δύο ἐπὶ κλίνης μιᾶς, ὁ εἷς παραλημφθήσεται καὶ ὁ ἕτερος ἀφεθήσεται·&nbsp;&nbsp;</span>
<span class="ver"><b>35</b></span> <span class="text">ἔσονται δύο ἀλήθουσαι ἐπὶ τὸ αὐτό, ἡ μία παραλημφθήσεται, ἡ δὲ ἑτέρα ἀφεθήσεται.&nbsp;&nbsp;</span>
<span class="ver"><b>36</b></span> <span class="text"></span>
<span class="ver"><b>37</b></span> <span class="text">καὶ ἀποκριθέντες λέγουσιν αὐτῷ·&nbsp;&nbsp; ποῦ, κύριε;&nbsp;&nbsp; ὁ δὲ εἶπεν αὐτοῖς·&nbsp;&nbsp; ὅπου τὸ σῶμα, ἐκεῖ καὶ οἱ ἀετοὶ ἐπισυναχθήσονται.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;18</div>
<span class="ver"><b>1</b></span> <span class="text">Ἔλεγεν δὲ παραβολὴν αὐτοῖς πρὸς τὸ δεῖν πάντοτε προσεύχεσθαι αὐτοὺς καὶ μὴ ἐνκακεῖν,</span>
<span class="ver"><b>2</b></span> <span class="text">λέγων·&nbsp;&nbsp; κριτής τις ἦν ἔν τινι πόλει τὸν θεὸν μὴ φοβούμενος καὶ ἄνθρωπον μὴ ἐντρεπόμενος.&nbsp;&nbsp;</span>
<span class="ver"><b>3</b></span> <span class="text">χήρα δὲ ἦν ἐν τῇ πόλει ἐκείνῃ καὶ ἤρχετο πρὸς αὐτὸν λέγουσα·&nbsp;&nbsp; ἐκδίκησόν με ἀπὸ τοῦ ἀντιδίκου μου.&nbsp;&nbsp;</span>
<span class="ver"><b>4</b></span> <span class="text">καὶ οὐκ ἤθελεν ἐπὶ χρόνον.&nbsp;&nbsp; μετὰ ταῦτα δὲ εἶπεν ἐν ἑαυτῷ·&nbsp;&nbsp; εἰ καὶ τὸν θεὸν οὐ φοβοῦμαι οὐδὲ ἄνθρωπον ἐντρέπομαι,</span>
<span class="ver"><b>5</b></span> <span class="text">διά γε τὸ παρέχειν μοι κόπον τὴν χήραν ταύτην ἐκδικήσω αὐτήν, ἵνα μὴ εἰς τέλος ἐρχομένη ὑπωπιάζῃ με.&nbsp;&nbsp;</span>
<span class="ver"><b>6</b></span> <span class="text">Εἶπεν δὲ ὁ κύριος·&nbsp;&nbsp; ἀκούσατε τί ὁ κριτὴς τῆς ἀδικίας λέγει·&nbsp;&nbsp;</span>
<span class="ver"><b>7</b></span> <span class="text">ὁ δὲ θεὸς οὐ μὴ ποιήσῃ τὴν ἐκδίκησιν τῶν ἐκλεκτῶν αὐτοῦ τῶν βοώντων αὐτῷ ἡμέρας καὶ νυκτός, καὶ μακροθυμεῖ ἐπ᾽ αὐτοῖς;&nbsp;&nbsp;</span>
<span class="ver"><b>8</b></span> <span class="text">λέγω ὑμῖν ὅτι ποιήσει τὴν ἐκδίκησιν αὐτῶν ἐν τάχει.&nbsp;&nbsp; πλὴν ὁ υἱὸς τοῦ ἀνθρώπου ἐλθὼν ἆρα εὑρήσει τὴν πίστιν ἐπὶ τῆς γῆς;&nbsp;&nbsp;</span>
<span class="ver"><b>9</b></span> <span class="text">Εἶπεν δὲ καὶ πρός τινας τοὺς πεποιθότας ἐφ᾽ ἑαυτοῖς ὅτι εἰσὶν δίκαιοι καὶ ἐξουθενοῦντας τοὺς λοιποὺς τὴν παραβολὴν ταύτην·&nbsp;&nbsp;</span>
<span class="ver"><b>10</b></span> <span class="text">Ἄνθρωποι δύο ἀνέβησαν εἰς τὸ ἱερὸν προσεύξασθαι, ὁ εἷς Φαρισαῖος καὶ ὁ ἕτερος τελώνης.&nbsp;&nbsp;</span>
<span class="ver"><b>11</b></span> <span class="text">ὁ Φαρισαῖος σταθεὶς ταῦτα πρὸς ἑαυτὸν προσηύχετο·&nbsp;&nbsp; ὁ θεός, εὐχαριστῶ σοι ὅτι οὐκ εἰμὶ ὥσπερ οἱ λοιποὶ τῶν ἀνθρώπων, ἅρπαγες, ἄδικοι, μοιχοί, ἢ καὶ ὡς οὗτος ὁ τελώνης·&nbsp;&nbsp;</span>
<span class="ver"><b>12</b></span> <span class="text">νηστεύω δὶς τοῦ σαββάτου, ἀποδεκατεύω πάντα ὅσα κτῶμαι.&nbsp;&nbsp;</span>
<span class="ver"><b>13</b></span> <span class="text">ὁ δὲ τελώνης μακρόθεν ἑστὼς οὐκ ἤθελεν οὐδὲ τοὺς ὀφθαλμοὺς ἐπᾶραι εἰς τὸν οὐρανόν, ἀλλ᾽ ἔτυπτεν τὸ στῆθος αὐτοῦ λέγων·&nbsp;&nbsp; ὁ θεός, ἱλάσθητί μοι τῷ ἁμαρτωλῷ.&nbsp;&nbsp;</span>
<span class="ver"><b>14</b></span> <span class="text">λέγω ὑμῖν, κατέβη οὗτος δεδικαιωμένος εἰς τὸν οἶκον αὐτοῦ παρ᾽ ἐκεῖνον·&nbsp;&nbsp; ὅτι πᾶς ὁ ὑψῶν ἑαυτὸν ταπεινωθήσεται, ὁ δὲ ταπεινῶν ἑαυτὸν ὑψωθήσεται.&nbsp;&nbsp;</span>
<span class="ver"><b>15</b></span> <span class="text">Προσέφερον δὲ αὐτῷ καὶ τὰ βρέφη ἵνα αὐτῶν ἅπτηται·&nbsp;&nbsp; ἰδόντες δὲ οἱ μαθηταὶ ἐπετίμων αὐτοῖς.&nbsp;&nbsp;</span>
<span class="ver"><b>16</b></span> <span class="text">ὁ δὲ Ἰησοῦς προσεκαλέσατο αὐτὰ λέγων·&nbsp;&nbsp; ἄφετε τὰ παιδία ἔρχεσθαι πρός με καὶ μὴ κωλύετε αὐτά, τῶν γὰρ τοιούτων ἐστὶν ἡ βασιλεία τοῦ θεοῦ.&nbsp;&nbsp;</span>
<span class="ver"><b>17</b></span> <span class="text">ἀμὴν λέγω ὑμῖν, ὃς ἂν μὴ δέξηται τὴν βασιλείαν τοῦ θεοῦ ὡς παιδίον, οὐ μὴ εἰσέλθῃ εἰς αὐτήν.&nbsp;&nbsp;</span>
<span class="ver"><b>18</b></span> <span class="text">Καὶ ἐπηρώτησέν τις αὐτὸν ἄρχων λέγων·&nbsp;&nbsp; διδάσκαλε ἀγαθέ, τί ποιήσας ζωὴν αἰώνιον κληρονομήσω;&nbsp;&nbsp;</span>
<span class="ver"><b>19</b></span> <span class="text">εἶπεν δὲ αὐτῷ ὁ Ἰησοῦς·&nbsp;&nbsp; τί με λέγεις ἀγαθόν;&nbsp;&nbsp; οὐδεὶς ἀγαθὸς εἰ μὴ εἷς ὁ θεός.&nbsp;&nbsp;</span>
<span class="ver"><b>20</b></span> <span class="text">τὰς ἐντολὰς οἶδας·&nbsp;&nbsp; μὴ μοιχεύσῃς, μὴ φονεύσῃς, μὴ κλέψῃς, μὴ ψευδομαρτυρήσῃς, τίμα τὸν πατέρα σου καὶ τὴν μητέρα.&nbsp;&nbsp;</span>
<span class="ver"><b>21</b></span> <span class="text">ὁ δὲ εἶπεν·&nbsp;&nbsp; ταῦτα πάντα ἐφύλαξα ἐκ νεότητος μου.&nbsp;&nbsp;</span>
<span class="ver"><b>22</b></span> <span class="text">ἀκούσας δὲ ὁ Ἰησοῦς εἶπεν αὐτῷ·&nbsp;&nbsp; ἔτι ἕν σοι λείπει·&nbsp;&nbsp; πάντα ὅσα ἔχεις πώλησον καὶ διάδος πτωχοῖς, καὶ ἕξεις θησαυρὸν ἐν οὐρανοῖς, καὶ δεῦρο ἀκολούθει μοι.&nbsp;&nbsp;</span>
<span class="ver"><b>23</b></span> <span class="text">ὁ δὲ ἀκούσας ταῦτα περίλυπος ἐγενήθη·&nbsp;&nbsp; ἦν γὰρ πλούσιος σφόδρα.&nbsp;&nbsp;</span>
<span class="ver"><b>24</b></span> <span class="text">Ἰδὼν δὲ αὐτὸν ὁ Ἰησοῦς εἶπεν·&nbsp;&nbsp; πῶς δυσκόλως οἱ τὰ χρήματα ἔχοντες εἰς τὴν βασιλείαν τοῦ θεοῦ εἰσπορεύονται·&nbsp;&nbsp;</span>
<span class="ver"><b>25</b></span> <span class="text">εὐκοπώτερον γάρ ἐστιν κάμηλον διὰ τρήματος βελόνης εἰσελθεῖν ἢ πλούσιον εἰς τὴν βασιλείαν τοῦ θεοῦ εἰσελθεῖν.&nbsp;&nbsp;</span>
<span class="ver"><b>26</b></span> <span class="text">εἶπον δὲ οἱ ἀκούσαντες·&nbsp;&nbsp; καὶ τίς δύναται σωθῆναι;&nbsp;&nbsp;</span>
<span class="ver"><b>27</b></span> <span class="text">ὁ δὲ εἶπεν·&nbsp;&nbsp; τὰ ἀδύνατα παρὰ ἀνθρώποις δυνατὰ παρὰ τῷ θεῷ ἐστιν.&nbsp;&nbsp;</span>
<span class="ver"><b>28</b></span> <span class="text">Εἶπεν δὲ ὁ Πέτρος·&nbsp;&nbsp; ἰδοὺ ἡμεῖς ἀφέντες τὰ ἴδια ἠκολουθήσαμέν σοι.&nbsp;&nbsp;</span>
<span class="ver"><b>29</b></span> <span class="text">ὁ δὲ εἶπεν αὐτοῖς·&nbsp;&nbsp; ἀμὴν λέγω ὑμῖν ὅτι οὐδείς ἐστιν ὃς ἀφῆκεν οἰκίαν ἢ γυναῖκα ἢ ἀδελφοὺς ἢ γονεῖς ἢ τέκνα εἵνεκεν τῆς βασιλείας τοῦ θεοῦ,</span>
<span class="ver"><b>30</b></span> <span class="text">ὃς οὐχὶ μὴ ἀπολάβῃ πολλαπλασίονα ἐν τῷ καιρῷ τούτῳ καὶ ἐν τῷ αἰῶνι τῷ ἐρχομένῳ ζωὴν αἰώνιον.&nbsp;&nbsp;</span>
<span class="ver"><b>31</b></span> <span class="text">Παραλαβὼν δὲ τοὺς δώδεκα εἶπεν πρὸς αὐτούς·&nbsp;&nbsp; ἰδοὺ ἀναβαίνομεν εἰς Ἰερουσαλήμ, καὶ τελεσθήσεται πάντα τὰ γεγραμμένα διὰ τῶν προφητῶν τῷ υἱῷ τοῦ ἀνθρώπου·&nbsp;&nbsp;</span>
<span class="ver"><b>32</b></span> <span class="text">παραδοθήσεται γὰρ τοῖς ἔθνεσιν καὶ ἐμπαιχθήσεται καὶ ὑβρισθήσεται καὶ ἐμπτυσθήσεται</span>
<span class="ver"><b>33</b></span> <span class="text">καὶ μαστιγώσαντες ἀποκτενοῦσιν αὐτόν, καὶ τῇ ἡμέρᾳ τῇ τρίτῃ ἀναστήσεται.&nbsp;&nbsp;</span>
<span class="ver"><b>34</b></span> <span class="text">καὶ αὐτοὶ οὐδὲν τούτων συνῆκαν καὶ ἦν τὸ ῥῆμα τοῦτο κεκρυμμένον ἀπ᾽ αὐτῶν καὶ οὐκ ἐγίνωσκον τὰ λεγόμενα.&nbsp;&nbsp;</span>
<span class="ver"><b>35</b></span> <span class="text">Ἐγένετο δὲ ἐν τῷ ἐγγίζειν αὐτὸν εἰς Ἰερειχὼ τυφλός τις ἐκάθητο παρὰ τὴν ὁδὸν ἐπαιτῶν.&nbsp;&nbsp;</span>
<span class="ver"><b>36</b></span> <span class="text">ἀκούσας δὲ ὄχλου διαπορευομένου ἐπυνθάνετο τί εἴη τοῦτο.&nbsp;&nbsp;</span>
<span class="ver"><b>37</b></span> <span class="text">ἀπήγγειλαν δὲ αὐτῷ ὅτι Ἰησοῦς ὁ Ναζωραῖος παρέρχεται.&nbsp;&nbsp;</span>
<span class="ver"><b>38</b></span> <span class="text">καὶ ἐβόησεν λέγων·&nbsp;&nbsp; Ἰησοῦ υἱὲ Δαυίδ, ἐλέησόν με.&nbsp;&nbsp;</span>
<span class="ver"><b>39</b></span> <span class="text">καὶ οἱ προάγοντες ἐπετίμων αὐτῷ ἵνα σιγήσῃ, αὐτὸς δὲ πολλῷ μᾶλλον ἔκραζεν·&nbsp;&nbsp; υἱὲ Δαυίδ, ἐλέησόν με.&nbsp;&nbsp;</span>
<span class="ver"><b>40</b></span> <span class="text">σταθεὶς δὲ ὁ Ἰησοῦς ἐκέλευσεν αὐτὸν ἀχθῆναι πρὸς αὐτόν.&nbsp;&nbsp; ἐγγίσαντος δὲ αὐτοῦ ἐπηρώτησεν αὐτόν·&nbsp;&nbsp;</span>
<span class="ver"><b>41</b></span> <span class="text">τί σοι θέλεις ποιήσω;&nbsp;&nbsp; ὁ δὲ εἶπεν·&nbsp;&nbsp; κύριε, ἵνα ἀναβλέψω.&nbsp;&nbsp;</span>
<span class="ver"><b>42</b></span> <span class="text">καὶ ὁ Ἰησοῦς εἶπεν αὐτῷ·&nbsp;&nbsp; ἀνάβλεψον·&nbsp;&nbsp; ἡ πίστις σου σέσωκέν σε.&nbsp;&nbsp;</span>
<span class="ver"><b>43</b></span> <span class="text">καὶ παραχρῆμα ἀνέβλεψεν καὶ ἠκολούθει αὐτῷ δοξάζων τὸν θεόν.&nbsp;&nbsp; καὶ πᾶς ὁ λαὸς ἰδὼν ἔδωκεν αἶνον τῷ θεῷ.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;19</div>
<span class="ver"><b>1</b></span> <span class="text">Καὶ εἰσελθὼν διήρχετο τὴν Ἰερειχώ.&nbsp;&nbsp;</span>
<span class="ver"><b>2</b></span> <span class="text">Καὶ ἰδοὺ ἀνὴρ ὀνόματι καλούμενος Ζακχαῖος, καὶ αὐτὸς ἦν ἀρχιτελώνης καὶ αὐτὸς πλούσιος·&nbsp;&nbsp;</span>
<span class="ver"><b>3</b></span> <span class="text">καὶ ἐζήτει ἰδεῖν τὸν Ἰησοῦν τίς ἐστιν καὶ οὐκ ἠδύνατο ἀπὸ τοῦ ὄχλου, ὅτι τῇ ἡλικίᾳ μικρὸς ἦν.&nbsp;&nbsp;</span>
<span class="ver"><b>4</b></span> <span class="text">καὶ προδραμὼν εἰς τὸ ἔμπροσθεν ἀνέβη ἐπὶ συκομορέαν ἵνα ἴδῃ αὐτὸν ὅτι ἐκείνης ἤμελλεν διέρχεσθαι.&nbsp;&nbsp;</span>
<span class="ver"><b>5</b></span> <span class="text">καὶ ὡς ἦλθεν ἐπὶ τὸν τόπον, ἀναβλέψας ὁ Ἰησοῦς εἶπεν πρὸς αὐτόν·&nbsp;&nbsp; Ζακχαῖε, σπεύσας κατάβηθι, σήμερον γὰρ ἐν τῷ οἴκῳ σου δεῖ με μεῖναι.&nbsp;&nbsp;</span>
<span class="ver"><b>6</b></span> <span class="text">καὶ σπεύσας κατέβη καὶ ὑπεδέξατο αὐτὸν χαίρων.&nbsp;&nbsp;</span>
<span class="ver"><b>7</b></span> <span class="text">καὶ ἰδόντες πάντες διεγόγγυζον λέγοντες ὅτι παρὰ ἁμαρτωλῷ ἀνδρὶ εἰσῆλθεν καταλῦσαι.&nbsp;&nbsp;</span>
<span class="ver"><b>8</b></span> <span class="text">σταθεὶς δὲ Ζακχαῖος εἶπεν πρὸς τὸν κύριον·&nbsp;&nbsp; ἰδοὺ τὰ ἡμίσιά μου τῶν ὑπαρχόντων, κύριε, τοῖς πτωχοῖς δίδωμι, καὶ εἴ τινός τι ἐσυκοφάντησα ἀποδίδωμι τετραπλοῦν.&nbsp;&nbsp;</span>
<span class="ver"><b>9</b></span> <span class="text">εἶπεν δὲ πρὸς αὐτὸν ὁ Ἰησοῦς ὅτι σήμερον σωτηρία τῷ οἴκῳ τούτῳ ἐγένετο, καθότι καὶ αὐτὸς υἱὸς Ἀβραάμ ἐστιν·&nbsp;&nbsp;</span>
<span class="ver"><b>10</b></span> <span class="text">ἦλθεν γὰρ ὁ υἱὸς τοῦ ἀνθρώπου ζητῆσαι καὶ σῶσαι τὸ ἀπολωλός.&nbsp;&nbsp;</span>
<span class="ver"><b>11</b></span> <span class="text">Ἀκουόντων δὲ αὐτῶν ταῦτα προσθεὶς εἶπεν παραβολὴν διὰ τὸ ἐγγὺς εἶναι Ἰερουσαλὴμ αὐτὸν καὶ δοκεῖν αὐτοὺς ὅτι παραχρῆμα μέλλει ἡ βασιλεία τοῦ θεοῦ ἀναφαίνεσθαι.&nbsp;&nbsp;</span>
<span class="ver"><b>12</b></span> <span class="text">εἶπεν οὖν·&nbsp;&nbsp; ἄνθρωπός τις εὐγενὴς ἐπορεύθη εἰς χώραν μακρὰν λαβεῖν ἑαυτῷ βασιλείαν καὶ ὑποστρέψαι.&nbsp;&nbsp;</span>
<span class="ver"><b>13</b></span> <span class="text">καλέσας δὲ δέκα δούλους ἑαυτοῦ ἔδωκεν αὐτοῖς δέκα μνᾶς καὶ εἶπεν πρὸς αὐτούς·&nbsp;&nbsp; πραγματεύσασθε ἐν ᾧ ἔρχομαι.&nbsp;&nbsp;</span>
<span class="ver"><b>14</b></span> <span class="text">οἱ δὲ πολῖται αὐτοῦ ἐμίσουν αὐτὸν καὶ ἀπέστειλαν πρεσβείαν ὀπίσω αὐτοῦ λέγοντες·&nbsp;&nbsp; οὐ θέλομεν τοῦτον βασιλεῦσαι ἐφ᾽ ἡμᾶς.&nbsp;&nbsp;</span>
<span class="ver"><b>15</b></span> <span class="text">Καὶ ἐγένετο ἐν τῷ ἐπανελθεῖν αὐτὸν λαβόντα τὴν βασιλείαν καὶ εἶπεν φωνηθῆναι αὐτῷ τοὺς δούλους τούτους οἷς δεδώκει τὸ ἀργύριον, ἵνα γνοῖ τί διεπραγματεύσαντο.&nbsp;&nbsp;</span>
<span class="ver"><b>16</b></span> <span class="text">παρεγένετο δὲ ὁ πρῶτος λέγων·&nbsp;&nbsp; κύριε, ἡ μνᾶ σου δέκα προσηργάσατο μνᾶς.&nbsp;&nbsp;</span>
<span class="ver"><b>17</b></span> <span class="text">καὶ εἶπεν αὐτῷ·&nbsp;&nbsp; εὖ, ἀγαθὲ δοῦλε, ὅτι ἐν ἐλαχίστῳ πιστὸς ἐγένου, ἴσθι ἐξουσίαν ἔχων ἐπάνω δέκα πόλεων.&nbsp;&nbsp;</span>
<span class="ver"><b>18</b></span> <span class="text">καὶ ἦλθεν ὁ δεύτερος λέγων·&nbsp;&nbsp; ἡ μνᾶ σου, κύριε, ἐποίησεν πέντε μνᾶς.&nbsp;&nbsp;</span>
<span class="ver"><b>19</b></span> <span class="text">εἶπεν δὲ καὶ τούτῳ·&nbsp;&nbsp; καὶ σὺ ἐπάνω γίνου πέντε πόλεων.&nbsp;&nbsp;</span>
<span class="ver"><b>20</b></span> <span class="text">καὶ ὁ ἕτερος ἦλθεν λέγων·&nbsp;&nbsp; κύριε, ἰδοὺ ἡ μνᾶ σου ἣν εἶχον ἀποκειμένην ἐν σουδαρίῳ·&nbsp;&nbsp;</span>
<span class="ver"><b>21</b></span> <span class="text">ἐφοβούμην γάρ σε, ὅτι ἄνθρωπος αὐστηρὸς εἶ, αἴρεις ὃ οὐκ ἔθηκας καὶ θερίζεις ὃ οὐκ ἔσπειρας.&nbsp;&nbsp;</span>
<span class="ver"><b>22</b></span> <span class="text">λέγει αὐτῷ·&nbsp;&nbsp; ἐκ τοῦ στόματός σου κρινῶ σε, πονηρὲ δοῦλε.&nbsp;&nbsp; ᾔδεις ὅτι ἐγὼ ἄνθρωπος αὐστηρός εἰμι, αἴρων ὃ οὐκ ἔθηκα καὶ θερίζων ὃ οὐκ ἔσπειρα;&nbsp;&nbsp;</span>
<span class="ver"><b>23</b></span> <span class="text">καὶ διὰ τί οὐκ ἔδωκάς μου τὸ ἀργύριον ἐπὶ τράπεζαν;&nbsp;&nbsp; κἀγὼ ἐλθὼν σὺν τόκῳ ἂν αὐτὸ ἔπραξα.&nbsp;&nbsp;</span>
<span class="ver"><b>24</b></span> <span class="text">καὶ τοῖς παρεστῶσιν εἶπεν·&nbsp;&nbsp; ἄρατε ἀπ᾽ αὐτοῦ τὴν μνᾶν καὶ δότε τῷ τὰς δέκα μνᾶς ἔχοντι –</span>
<span class="ver"><b>25</b></span> <span class="text">καὶ εἶπαν αὐτῷ·&nbsp;&nbsp; κύριε, ἔχει δέκα μνᾶς –</span>
<span class="ver"><b>26</b></span> <span class="text">λέγω ὑμῖν ὅτι παντὶ τῷ ἔχοντι δοθήσεται, ἀπὸ δὲ τοῦ μὴ ἔχοντος καὶ ὃ ἔχει ἀρθήσεται.&nbsp;&nbsp;</span>
<span class="ver"><b>27</b></span> <span class="text">πλὴν τοὺς ἐχθρούς μου τούτους τοὺς μὴ θελήσαντάς με βασιλεῦσαι ἐπ᾽ αὐτοὺς ἀγάγετε ὧδε καὶ κατασφάξατε αὐτοὺς ἔμπροσθέν μου.&nbsp;&nbsp;</span>
<span class="ver"><b>28</b></span> <span class="text">Καὶ εἰπὼν ταῦτα ἐπορεύετο ἔμπροσθεν ἀναβαίνων εἰς Ἱεροσόλυμα.&nbsp;&nbsp;</span>
<span class="ver"><b>29</b></span> <span class="text">Καὶ ἐγένετο ὡς ἤγγισεν εἰς Βηθφαγὴ καὶ Βηθανίαν πρὸς τὸ ὄρος τὸ καλούμενον Ἐλαιῶν, ἀπέστειλεν δύο τῶν μαθητῶν</span>
<span class="ver"><b>30</b></span> <span class="text">λέγων·&nbsp;&nbsp; ὑπάγετε εἰς τὴν κατέναντι κώμην, ἐν ᾗ εἰσπορευόμενοι εὑρήσετε πῶλον δεδεμένον, ἐφ᾽ ὃν οὐδεὶς πώποτε ἀνθρώπων ἐκάθισεν, καὶ λύσαντες αὐτὸν ἀγάγετε.&nbsp;&nbsp;</span>
<span class="ver"><b>31</b></span> <span class="text">καὶ ἐάν τις ὑμᾶς ἐρωτᾷ·&nbsp;&nbsp; διὰ τί λύετε;&nbsp;&nbsp; οὕτως ἐρεῖτε·&nbsp;&nbsp; ὅτι ὁ κύριος αὐτοῦ χρείαν ἔχει.&nbsp;&nbsp;</span>
<span class="ver"><b>32</b></span> <span class="text">Ἀπελθόντες δὲ οἱ ἀπεσταλμένοι εὗρον καθὼς εἶπεν αὐτοῖς.&nbsp;&nbsp;</span>
<span class="ver"><b>33</b></span> <span class="text">λυόντων δὲ αὐτῶν τὸν πῶλον εἶπαν οἱ κύριοι αὐτοῦ πρὸς αὐτούς·&nbsp;&nbsp; τί λύετε τὸν πῶλον;&nbsp;&nbsp;</span>
<span class="ver"><b>34</b></span> <span class="text">οἱ δὲ εἶπαν·&nbsp;&nbsp; ὅτι ὁ κύριος αὐτοῦ χρείαν ἔχει.&nbsp;&nbsp;</span>
<span class="ver"><b>35</b></span> <span class="text">καὶ ἤγαγον αὐτὸν πρὸς τὸν Ἰησοῦν καὶ ἐπιρίψαντες αὐτῶν τὰ ἱμάτια ἐπὶ τὸν πῶλον ἐπεβίβασαν τὸν Ἰησοῦν.&nbsp;&nbsp;</span>
<span class="ver"><b>36</b></span> <span class="text">πορευομένου δὲ αὐτοῦ ὑπεστρώννυον τὰ ἱμάτια ἑαυτῶν ἐν τῇ ὁδῷ.&nbsp;&nbsp;</span>
<span class="ver"><b>37</b></span> <span class="text">Ἐγγίζοντος δὲ αὐτοῦ ἤδη πρὸς τῇ καταβάσει τοῦ ὄρους τῶν ἐλαιῶν ἤρξαντο ἅπαν τὸ πλῆθος τῶν μαθητῶν χαίροντες αἰνεῖν τὸν θεὸν φωνῇ μεγάλῃ περὶ πασῶν ὧν εἶδον δυνάμεων,</span>
<span class="ver"><b>38</b></span> <span class="text">λέγοντες·&nbsp;&nbsp; εὐλογημένος ὁ ἐρχόμενος, ὁ βασιλεὺς ἐν ὀνόματι κυρίου·&nbsp;&nbsp; ἐν οὐρανῷ εἰρήνη καὶ δόξα ἐν ὑψίστοις.&nbsp;&nbsp;</span>
<span class="ver"><b>39</b></span> <span class="text">καί τινες τῶν Φαρισαίων ἀπὸ τοῦ ὄχλου εἶπαν πρὸς αὐτόν·&nbsp;&nbsp; διδάσκαλε, ἐπιτίμησον τοῖς μαθηταῖς σου.&nbsp;&nbsp;</span>
<span class="ver"><b>40</b></span> <span class="text">καὶ ἀποκριθεὶς εἶπεν·&nbsp;&nbsp; λέγω ὑμῖν, ὅτι ἐὰν οὗτοι σιωπήσουσιν, οἱ λίθοι κράξουσιν.&nbsp;&nbsp;</span>
<span class="ver"><b>41</b></span> <span class="text">Καὶ ὡς ἤγγισεν ἰδὼν τὴν πόλιν ἔκλαυσεν ἐπ᾽ αὐτὴν</span>
<span class="ver"><b>42</b></span> <span class="text">λέγων ὅτι εἰ ἔγνως ἐν τῇ ἡμέρᾳ ταύτῃ καὶ σὺ τὰ πρὸς εἰρήνην·&nbsp;&nbsp; νῦν δὲ ἐκρύβη ἀπὸ ὀφθαλμῶν σου.&nbsp;&nbsp;</span>
<span class="ver"><b>43</b></span> <span class="text">ὅτι ἥξουσιν ἡμέραι ἐπὶ σὲ καὶ περιβαλοῦσίν οἱ ἐχθροί σου χάρακά σοι καὶ περικυκλώσουσίν σε καὶ συνέξουσίν σε πάντοθεν,</span>
<span class="ver"><b>44</b></span> <span class="text">καὶ ἐδαφιοῦσίν σε καὶ τὰ τέκνα σου ἐν σοί, καὶ οὐκ ἀφήσουσιν λίθον ἐπὶ λίθον ἐν σοί, ἀνθ᾽ ὧν οὐκ ἔγνως τὸν καιρὸν τῆς ἐπισκοπῆς σου.&nbsp;&nbsp;</span>
<span class="ver"><b>45</b></span> <span class="text">Καὶ εἰσελθὼν εἰς τὸ ἱερὸν ἤρξατο ἐκβάλλειν τοὺς πωλοῦντας</span>
<span class="ver"><b>46</b></span> <span class="text">λέγων αὐτοῖς·&nbsp;&nbsp; γέγραπται·&nbsp;&nbsp; καὶ ἔσται ὁ οἶκός μου οἶκος προσευχῆς, ὑμεῖς δὲ αὐτὸν ἐποιήσατε σπήλαιον λῃστῶν.&nbsp;&nbsp;</span>
<span class="ver"><b>47</b></span> <span class="text">Καὶ ἦν διδάσκων τὸ καθ᾽ ἡμέραν ἐν τῷ ἱερῷ.&nbsp;&nbsp; οἱ δὲ ἀρχιερεῖς καὶ οἱ γραμματεῖς ἐζήτουν αὐτὸν ἀπολέσαι καὶ οἱ πρῶτοι τοῦ λαοῦ,</span>
<span class="ver"><b>48</b></span> <span class="text">καὶ οὐχ εὕρισκον τὸ τί ποιήσωσιν, ὁ λαὸς γὰρ ἅπας ἐξεκρέμετο αὐτοῦ ἀκούων.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;20</div>
<span class="ver"><b>1</b></span> <span class="text">Καὶ ἐγένετο ἐν μιᾷ τῶν ἡμερῶν διδάσκοντος αὐτοῦ τὸν λαὸν ἐν τῷ ἱερῷ καὶ εὐαγγελιζομένου ἐπέστησαν οἱ ἀρχιερεῖς καὶ οἱ γραμματεῖς σὺν τοῖς πρεσβυτέροις</span>
<span class="ver"><b>2</b></span> <span class="text">καὶ εἶπαν λέγοντες πρὸς αὐτόν·&nbsp;&nbsp; εἰπὸν ἡμῖν ἐν ποίᾳ ἐξουσίᾳ ταῦτα ποιεῖς, ἢ τίς ἐστιν ὁ δούς σοι τὴν ἐξουσίαν ταύτην;&nbsp;&nbsp;</span>
<span class="ver"><b>3</b></span> <span class="text">ἀποκριθεὶς δὲ εἶπεν πρὸς αὐτούς·&nbsp;&nbsp; ἐρωτήσω ὑμᾶς κἀγὼ λόγον, καὶ εἴπατέ μοι·&nbsp;&nbsp;</span>
<span class="ver"><b>4</b></span> <span class="text">τὸ βάπτισμα Ἰωάννου ἐξ οὐρανοῦ ἦν ἢ ἐξ ἀνθρώπων;&nbsp;&nbsp;</span>
<span class="ver"><b>5</b></span> <span class="text">οἱ δὲ συνελογίσαντο πρὸς ἑαυτοὺς λέγοντες ὅτι ἐὰν εἴπωμεν·&nbsp;&nbsp; ἐξ οὐρανοῦ, ἐρεῖ·&nbsp;&nbsp; διὰ τί οὐκ ἐπιστεύσατε αὐτῷ;&nbsp;&nbsp;</span>
<span class="ver"><b>6</b></span> <span class="text">ἐὰν δὲ εἴπωμεν·&nbsp;&nbsp; ἐξ ἀνθρώπων, ὁ λαὸς ἅπας καταλιθάσει ἡμᾶς, πεπεισμένος γάρ ἐστιν Ἰωάννην προφήτην εἶναι.&nbsp;&nbsp;</span>
<span class="ver"><b>7</b></span> <span class="text">καὶ ἀπεκρίθησαν μὴ εἰδέναι πόθεν.&nbsp;&nbsp;</span>
<span class="ver"><b>8</b></span> <span class="text">καὶ ὁ Ἰησοῦς εἶπεν αὐτοῖς·&nbsp;&nbsp; οὐδὲ ἐγὼ λέγω ὑμῖν ἐν ποίᾳ ἐξουσίᾳ ταῦτα ποιῶ.&nbsp;&nbsp;</span>
<span class="ver"><b>9</b></span> <span class="text">Ἤρξατο δὲ πρὸς τὸν λαὸν λέγειν τὴν παραβολὴν ταύτην·&nbsp;&nbsp; ἄνθρωπός ἐφύτευσεν ἀμπελῶνα καὶ ἐξέδετο αὐτὸν γεωργοῖς καὶ ἀπεδήμησεν χρόνους ἱκανούς.&nbsp;&nbsp;</span>
<span class="ver"><b>10</b></span> <span class="text">καὶ καιρῷ ἀπέστειλεν πρὸς τοὺς γεωργοὺς δοῦλον ἵνα ἀπὸ τοῦ καρποῦ τοῦ ἀμπελῶνος δώσουσιν αὐτῷ·&nbsp;&nbsp; οἱ δὲ γεωργοὶ ἐξαπέστειλαν αὐτὸν δείραντες κενόν.&nbsp;&nbsp;</span>
<span class="ver"><b>11</b></span> <span class="text">καὶ προσέθετο ἕτερον πέμψαι δοῦλον·&nbsp;&nbsp; οἱ δὲ κἀκεῖνον δείραντες καὶ ἀτιμάσαντες ἐξαπέστειλαν κενόν.&nbsp;&nbsp;</span>
<span class="ver"><b>12</b></span> <span class="text">καὶ προσέθετο τρίτον πέμψαι·&nbsp;&nbsp; οἱ δὲ καὶ τοῦτον τραυματίσαντες ἐξέβαλον.&nbsp;&nbsp;</span>
<span class="ver"><b>13</b></span> <span class="text">εἶπεν δὲ ὁ κύριος τοῦ ἀμπελῶνος·&nbsp;&nbsp; τί ποιήσω;&nbsp;&nbsp; πέμψω τὸν υἱόν μου τὸν ἀγαπητόν·&nbsp;&nbsp; ἴσως τοῦτον ἐντραπήσονται.&nbsp;&nbsp;</span>
<span class="ver"><b>14</b></span> <span class="text">ἰδόντες δὲ αὐτὸν οἱ γεωργοὶ διελογίζοντο πρὸς ἀλλήλους λέγοντες·&nbsp;&nbsp; οὗτός ἐστιν ὁ κληρονόμος·&nbsp;&nbsp; ἀποκτείνωμεν αὐτόν, ἵνα ἡμῶν γένηται ἡ κληρονομία.&nbsp;&nbsp;</span>
<span class="ver"><b>15</b></span> <span class="text">καὶ ἐκβαλόντες αὐτὸν ἔξω τοῦ ἀμπελῶνος ἀπέκτειναν.&nbsp;&nbsp; τί οὖν ποιήσει αὐτοῖς ὁ κύριος τοῦ ἀμπελῶνος;&nbsp;&nbsp;</span>
<span class="ver"><b>16</b></span> <span class="text">ἐλεύσεται καὶ ἀπολέσει τοὺς γεωργοὺς τούτους καὶ δώσει τὸν ἀμπελῶνα ἄλλοις.&nbsp;&nbsp; ἀκούσαντες δὲ εἶπαν·&nbsp;&nbsp; μὴ γένοιτο.&nbsp;&nbsp;</span>
<span class="ver"><b>17</b></span> <span class="text">ὁ δὲ ἐμβλέψας αὐτοῖς εἶπεν·&nbsp;&nbsp; τί οὖν ἐστιν τὸ γεγραμμένον τοῦτο·&nbsp;&nbsp; λίθον ὃν ἀπεδοκίμασαν οἱ οἰκοδομοῦντες, οὗτος ἐγενήθη εἰς κεφαλὴν γωνίας;&nbsp;&nbsp;</span>
<span class="ver"><b>18</b></span> <span class="text">πᾶς ὁ πεσὼν ἐπ᾽ ἐκεῖνον τὸν λίθον συνθλασθήσεται·&nbsp;&nbsp; ἐφ᾽ ὃν δ᾽ ἂν πέσῃ, λικμήσει αὐτόν.&nbsp;&nbsp;</span>
<span class="ver"><b>19</b></span> <span class="text">Καὶ ἐζήτησαν οἱ γραμματεῖς καὶ οἱ ἀρχιερεῖς ἐπιβαλεῖν ἐπ᾽ αὐτὸν τὰς χεῖρας ἐν αὐτῇ τῇ ὥρᾳ, καὶ ἐφοβήθησαν τὸν λαόν, ἔγνωσαν γὰρ ὅτι πρὸς αὐτοὺς εἶπεν τὴν παραβολὴν ταύτην.&nbsp;&nbsp;</span>
<span class="ver"><b>20</b></span> <span class="text">Καὶ παρατηρήσαντες ἀπέστειλαν ἐγκαθέτους ὑποκρινομένους ἑαυτοὺς δικαίους εἶναι, ἵνα ἐπιλάβωνται αὐτοῦ λόγου, ὥστε παραδοῦναι αὐτὸν τῇ ἀρχῇ καὶ τῇ ἐξουσίᾳ τοῦ ἡγεμόνος.&nbsp;&nbsp;</span>
<span class="ver"><b>21</b></span> <span class="text">καὶ ἐπηρώτησαν αὐτὸν λέγοντες·&nbsp;&nbsp; διδάσκαλε, οἴδαμεν ὅτι ὀρθῶς λέγεις καὶ διδάσκεις καὶ οὐ λαμβάνεις πρόσωπον, ἀλλ᾽ ἐπ᾽ ἀληθείας τὴν ὁδὸν τοῦ θεοῦ διδάσκεις·&nbsp;&nbsp;</span>
<span class="ver"><b>22</b></span> <span class="text">ἔξεστιν ἡμᾶς Καίσαρι φόρον δοῦναι ἢ οὔ;&nbsp;&nbsp;</span>
<span class="ver"><b>23</b></span> <span class="text">Κατανοήσας δὲ αὐτῶν τὴν πανουργίαν εἶπεν πρὸς αὐτούς·&nbsp;&nbsp;</span>
<span class="ver"><b>24</b></span> <span class="text">δείξατέ μοι δηνάριον·&nbsp;&nbsp; τίνος ἔχει εἰκόνα καὶ ἐπιγραφήν;&nbsp;&nbsp; οἱ δὲ εἶπαν·&nbsp;&nbsp; Καίσαρος.&nbsp;&nbsp;</span>
<span class="ver"><b>25</b></span> <span class="text">ὁ δὲ εἶπεν πρὸς αὐτούς·&nbsp;&nbsp; τοίνυν ἀπόδοτε τὰ Καίσαρος Καίσαρι καὶ τὰ τοῦ θεοῦ τῷ θεῷ.&nbsp;&nbsp;</span>
<span class="ver"><b>26</b></span> <span class="text">καὶ οὐκ ἴσχυσαν ἐπιλαβέσθαι τοῦ ῥήματος ἐναντίον τοῦ λαοῦ καὶ θαυμάσαντες ἐπὶ τῇ ἀποκρίσει αὐτοῦ ἐσίγησαν.&nbsp;&nbsp;</span>
<span class="ver"><b>27</b></span> <span class="text">Προσελθόντες δέ τινες τῶν Σαδδουκαίων, οἱ λέγοντες ἀνάστασιν μὴ εἶναι, ἐπηρώτησαν αὐτὸν</span>
<span class="ver"><b>28</b></span> <span class="text">λέγοντες·&nbsp;&nbsp; διδάσκαλε, Μωϋσῆς ἔγραψεν ἡμῖν, ἐάν τινος ἀδελφὸς ἀποθάνῃ ἔχων γυναῖκα, καὶ οὗτος ἄτεκνος ᾖ, ἵνα λάβῃ ὁ ἀδελφὸς αὐτοῦ τὴν γυναῖκα καὶ ἐξαναστήσῃ σπέρμα τῷ ἀδελφῷ αὐτοῦ.&nbsp;&nbsp;</span>
<span class="ver"><b>29</b></span> <span class="text">ἑπτὰ οὖν ἀδελφοὶ ἦσαν·&nbsp;&nbsp; καὶ ὁ πρῶτος λαβὼν γυναῖκα ἀπέθανεν ἄτεκνος·&nbsp;&nbsp;</span>
<span class="ver"><b>30</b></span> <span class="text">καὶ ὁ δεύτερος</span>
<span class="ver"><b>31</b></span> <span class="text">καὶ ὁ τρίτος ἔλαβεν αὐτήν, ὡσαύτως δὲ καὶ οἱ ἑπτὰ οὐ κατέλιπον τέκνα καὶ ἀπέθανον.&nbsp;&nbsp;</span>
<span class="ver"><b>32</b></span> <span class="text">ὕστερον καὶ ἡ γυνὴ ἀπέθανεν.&nbsp;&nbsp;</span>
<span class="ver"><b>33</b></span> <span class="text">ἐν τῇ οὖν ἀναστάσει τίνος αὐτῶν γίνεται γυνή;&nbsp;&nbsp; οἱ γὰρ ἑπτὰ ἔσχον αὐτὴν γυναῖκα.&nbsp;&nbsp;</span>
<span class="ver"><b>34</b></span> <span class="text">καὶ εἶπεν αὐτοῖς ὁ Ἰησοῦς·&nbsp;&nbsp; οἱ υἱοὶ τοῦ αἰῶνος τούτου γαμοῦσιν καὶ γαμίσκονται,</span>
<span class="ver"><b>35</b></span> <span class="text">οἱ δὲ καταξιωθέντες τοῦ αἰῶνος ἐκείνου τυχεῖν καὶ τῆς ἀναστάσεως τῆς ἐκ νεκρῶν οὔτε γαμοῦσιν οὔτε γαμίζονται·&nbsp;&nbsp;</span>
<span class="ver"><b>36</b></span> <span class="text">οὐδὲ γὰρ ἀποθανεῖν ἔτι δύνανται, ἰσάγγελοι γάρ εἰσιν καὶ υἱοί εἰσιν θεοῦ τῆς ἀναστάσεως υἱοὶ ὄντες.&nbsp;&nbsp;</span>
<span class="ver"><b>37</b></span> <span class="text">ὅτι δὲ ἐγείρονται οἱ νεκροί, καὶ Μωϋσῆς ἐμήνυσεν ἐπὶ τῆς βάτου, ὡς λέγει κύριον τὸν θεὸν Ἀβραὰμ καὶ θεὸν Ἰσαὰκ καὶ θεὸν Ἰακώβ.&nbsp;&nbsp;</span>
<span class="ver"><b>38</b></span> <span class="text">θεὸς δὲ οὐκ ἔστιν νεκρῶν ἀλλὰ ζώντων, πάντες γὰρ αὐτῷ ζῶσιν.&nbsp;&nbsp;</span>
<span class="ver"><b>39</b></span> <span class="text">Ἀποκριθέντες δέ τινες τῶν γραμματέων εἶπαν·&nbsp;&nbsp; διδάσκαλε, καλῶς εἶπας.&nbsp;&nbsp;</span>
<span class="ver"><b>40</b></span> <span class="text">οὐκέτι γὰρ ἐτόλμων ἐπερωτᾶν αὐτὸν οὐδέν.&nbsp;&nbsp;</span>
<span class="ver"><b>41</b></span> <span class="text">Εἶπεν δὲ πρὸς αὐτούς·&nbsp;&nbsp; πῶς λέγουσιν τὸν χριστὸν εἶναι Δαυὶδ υἱόν;&nbsp;&nbsp;</span>
<span class="ver"><b>42</b></span> <span class="text">αὐτὸς γὰρ Δαυὶδ λέγει ἐν βίβλῳ ψαλμῶν·&nbsp;&nbsp; εἶπεν ὁ κύριος τῷ κυρίῳ μου·&nbsp;&nbsp; κάθου ἐκ δεξιῶν μου,</span>
<span class="ver"><b>43</b></span> <span class="text">ἕως ἂν θῶ τοὺς ἐχθρούς σου ὑποπόδιον τῶν ποδῶν σου.&nbsp;&nbsp;</span>
<span class="ver"><b>44</b></span> <span class="text">Δαυὶδ οὖν κύριον αὐτὸν καλεῖ, καὶ πῶς υἱός αὐτοῦ ἐστιν;&nbsp;&nbsp;</span>
<span class="ver"><b>45</b></span> <span class="text">Ἀκούοντος δὲ παντὸς τοῦ λαοῦ εἶπεν τοῖς μαθηταῖς αὐτοῦ·&nbsp;&nbsp;</span>
<span class="ver"><b>46</b></span> <span class="text">προσέχετε ἀπὸ τῶν γραμματέων τῶν θελόντων περιπατεῖν ἐν στολαῖς καὶ φιλούντων ἀσπασμοὺς ἐν ταῖς ἀγοραῖς καὶ πρωτοκαθεδρίας ἐν ταῖς συναγωγαῖς καὶ πρωτοκλισίας ἐν τοῖς δείπνοις,</span>
<span class="ver"><b>47</b></span> <span class="text">οἳ κατεσθίουσιν τὰς οἰκίας τῶν χηρῶν καὶ προφάσει μακρὰ προσεύχονται·&nbsp;&nbsp; οὗτοι λήμψονται περισσότερον κρίμα.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;21</div>
<span class="ver"><b>1</b></span> <span class="text">Ἀναβλέψας δὲ εἶδεν τοὺς βάλλοντας εἰς τὸ γαζοφυλάκιον τὰ δῶρα αὐτῶν πλουσίους.&nbsp;&nbsp;</span>
<span class="ver"><b>2</b></span> <span class="text">εἶδεν δέ τινα χήραν πενιχρὰν βάλλουσαν ἐκεῖ λεπτὰ δύο,</span>
<span class="ver"><b>3</b></span> <span class="text">καὶ εἶπεν·&nbsp;&nbsp; ἀληθῶς λέγω ὑμῖν ὅτι ἡ χήρα αὕτη ἡ πτωχὴ πλεῖον πάντων ἔβαλεν·&nbsp;&nbsp;</span>
<span class="ver"><b>4</b></span> <span class="text">πάντες γὰρ οὗτοι ἐκ τοῦ περισσεύοντος αὐτοῖς ἔβαλον εἰς τὰ δῶρα, αὕτη δὲ ἐκ τοῦ ὑστερήματος αὐτῆς πάντα τὸν βίον ὃν εἶχεν ἔβαλεν.&nbsp;&nbsp;</span>
<span class="ver"><b>5</b></span> <span class="text">Καί τινων λεγόντων περὶ τοῦ ἱεροῦ ὅτι λίθοις καλοῖς καὶ ἀναθέμασιν κεκόσμηται εἶπεν·&nbsp;&nbsp;</span>
<span class="ver"><b>6</b></span> <span class="text">ταῦτα ἃ θεωρεῖτε ἐλεύσονται ἡμέραι ἐν αἷς οὐκ ἀφεθήσεται λίθος ἐπὶ λίθῳ ὃς οὐ καταλυθήσεται.&nbsp;&nbsp;</span>
<span class="ver"><b>7</b></span> <span class="text">Ἐπηρώτησαν δὲ αὐτὸν λέγοντες·&nbsp;&nbsp; διδάσκαλε, πότε οὖν ταῦτα ἔσται καὶ τί τὸ σημεῖον ὅταν μέλλῃ ταῦτα γίνεσθαι;&nbsp;&nbsp;</span>
<span class="ver"><b>8</b></span> <span class="text">ὁ δὲ εἶπεν·&nbsp;&nbsp; βλέπετε μὴ πλανηθῆτε·&nbsp;&nbsp; πολλοὶ γὰρ ἐλεύσονται ἐπὶ τῷ ὀνόματί μου λέγοντες·&nbsp;&nbsp; ἐγώ εἰμι, καί·&nbsp;&nbsp; ὁ καιρὸς ἤγγικεν.&nbsp;&nbsp; μὴ πορευθῆτε ὀπίσω αὐτῶν.&nbsp;&nbsp;</span>
<span class="ver"><b>9</b></span> <span class="text">ὅταν δὲ ἀκούσητε πολέμους καὶ ἀκαταστασίας, μὴ πτοηθῆτε·&nbsp;&nbsp; δεῖ γὰρ ταῦτα γενέσθαι πρῶτον, ἀλλ᾽ οὐκ εὐθέως τὸ τέλος.&nbsp;&nbsp;</span>
<span class="ver"><b>10</b></span> <span class="text">Τότε ἔλεγεν αὐτοῖς·&nbsp;&nbsp; ἐγερθήσεται ἔθνος ἐπ᾽ ἔθνος καὶ βασιλεία ἐπὶ βασιλείαν,</span>
<span class="ver"><b>11</b></span> <span class="text">σεισμοί τε μεγάλοι καὶ κατὰ τόπους λιμοὶ καὶ λοιμοὶ ἔσονται, φόβητρά τε καὶ ἀπ᾽ οὐρανοῦ σημεῖα μεγάλα ἔσται.&nbsp;&nbsp;</span>
<span class="ver"><b>12</b></span> <span class="text">Πρὸ δὲ τούτων πάντων ἐπιβαλοῦσιν ἐφ᾽ ὑμᾶς τὰς χεῖρας αὐτῶν καὶ διώξουσιν, παραδιδόντες εἰς τὰς συναγωγὰς καὶ φυλακάς, ἀπαγομένους ἐπὶ βασιλεῖς καὶ ἡγεμόνας ἕνεκεν τοῦ ὀνόματός μου·&nbsp;&nbsp;</span>
<span class="ver"><b>13</b></span> <span class="text">ἀποβήσεται ὑμῖν εἰς μαρτύριον.&nbsp;&nbsp;</span>
<span class="ver"><b>14</b></span> <span class="text">θέτε οὖν ἐν ταῖς καρδίαις ὑμῶν μὴ προμελετᾶν ἀπολογηθῆναι·&nbsp;&nbsp;</span>
<span class="ver"><b>15</b></span> <span class="text">ἐγὼ γὰρ δώσω ὑμῖν στόμα καὶ σοφίαν ᾗ οὐ δυνήσονται ἀντιστῆναι ἢ ἀντειπεῖν πάντες οἱ ἀντικείμενοι ὑμῖν.&nbsp;&nbsp;</span>
<span class="ver"><b>16</b></span> <span class="text">παραδοθήσεσθε δὲ καὶ ὑπὸ γονέων καὶ ἀδελφῶν καὶ συγγενῶν καὶ φίλων, καὶ θανατώσουσιν ἐξ ὑμῶν,</span>
<span class="ver"><b>17</b></span> <span class="text">καὶ ἔσεσθε μισούμενοι ὑπὸ πάντων διὰ τὸ ὄνομά μου.&nbsp;&nbsp;</span>
<span class="ver"><b>18</b></span> <span class="text">καὶ θρὶξ ἐκ τῆς κεφαλῆς ὑμῶν οὐ μὴ ἀπόληται.&nbsp;&nbsp;</span>
<span class="ver"><b>19</b></span> <span class="text">ἐν τῇ ὑπομονῇ ὑμῶν κτήσασθε τὰς ψυχὰς ὑμῶν.&nbsp;&nbsp;</span>
<span class="ver"><b>20</b></span> <span class="text">Ὅταν δὲ ἴδητε κυκλουμένην ὑπὸ στρατοπέδων Ἰερουσαλήμ, τότε γνῶτε ὅτι ἤγγικεν ἡ ἐρήμωσις αὐτῆς.&nbsp;&nbsp;</span>
<span class="ver"><b>21</b></span> <span class="text">τότε οἱ ἐν τῇ Ἰουδαίᾳ φευγέτωσαν εἰς τὰ ὄρη καὶ οἱ ἐν μέσῳ αὐτῆς ἐκχωρείτωσαν καὶ οἱ ἐν ταῖς χώραις μὴ εἰσερχέσθωσαν εἰς αὐτήν,</span>
<span class="ver"><b>22</b></span> <span class="text">ὅτι ἡμέραι ἐκδικήσεως αὗταί εἰσιν τοῦ πλησθῆναι πάντα τὰ γεγραμμένα.&nbsp;&nbsp;</span>
<span class="ver"><b>23</b></span> <span class="text">οὐαὶ δὲ ταῖς ἐν γαστρὶ ἐχούσαις καὶ ταῖς θηλαζούσαις ἐν ἐκείναις ταῖς ἡμέραις·&nbsp;&nbsp; ἔσται γὰρ ἀνάγκη μεγάλη ἐπὶ τῆς γῆς καὶ ὀργὴ τῷ λαῷ τούτῳ,</span>
<span class="ver"><b>24</b></span> <span class="text">καὶ πεσοῦνται στόματι μαχαίρης καὶ αἰχμαλωτισθήσονται εἰς τὰ ἔθνη πάντα, καὶ Ἰερουσαλὴμ ἔσται πατουμένη ὑπὸ ἐθνῶν, ἄχρι οὗ πληρωθῶσιν καιροὶ ἐθνῶν.&nbsp;&nbsp;</span>
<span class="ver"><b>25</b></span> <span class="text">Καὶ ἔσονται σημεῖα ἐν ἡλίῳ καὶ σελήνῃ καὶ ἄστροις, καὶ ἐπὶ τῆς γῆς συνοχὴ ἐθνῶν ἐν ἀπορίᾳ ἤχους θαλάσσης καὶ σάλου,</span>
<span class="ver"><b>26</b></span> <span class="text">ἀποψυχόντων ἀνθρώπων ἀπὸ φόβου καὶ προσδοκίας τῶν ἐπερχομένων τῇ οἰκουμένῃ, αἱ γὰρ δυνάμεις τῶν οὐρανῶν σαλευθήσονται.&nbsp;&nbsp;</span>
<span class="ver"><b>27</b></span> <span class="text">καὶ τότε ὄψονται τὸν υἱὸν τοῦ ἀνθρώπου ἐρχόμενον ἐν νεφέλῃ μετὰ δυνάμεως καὶ δόξης πολλῆς.&nbsp;&nbsp;</span>
<span class="ver"><b>28</b></span> <span class="text">ἀρχομένων δὲ τούτων γίνεσθαι ἀνακύψατε καὶ ἐπάρατε τὰς κεφαλὰς ὑμῶν, διότι ἐγγίζει ἡ ἀπολύτρωσις ὑμῶν.&nbsp;&nbsp;</span>
<span class="ver"><b>29</b></span> <span class="text">Καὶ εἶπεν παραβολὴν αὐτοῖς·&nbsp;&nbsp; ἴδετε τὴν συκῆν καὶ πάντα τὰ δένδρα·&nbsp;&nbsp;</span>
<span class="ver"><b>30</b></span> <span class="text">ὅταν προβάλωσιν ἤδη, βλέποντες ἀφ᾽ ἑαυτῶν γινώσκετε ὅτι ἤδη ἐγγὺς τὸ θέρος ἐστίν·&nbsp;&nbsp;</span>
<span class="ver"><b>31</b></span> <span class="text">οὕτως καὶ ὑμεῖς, ὅταν ἴδητε ταῦτα γινόμενα, γινώσκετε ὅτι ἐγγύς ἐστιν ἡ βασιλεία τοῦ θεοῦ.&nbsp;&nbsp;</span>
<span class="ver"><b>32</b></span> <span class="text">ἀμὴν λέγω ὑμῖν ὅτι οὐ μὴ παρέλθῃ ἡ γενεὰ αὕτη ἕως ἂν πάντα γένηται.&nbsp;&nbsp;</span>
<span class="ver"><b>33</b></span> <span class="text">ὁ οὐρανὸς καὶ ἡ γῆ παρελεύσονται, οἱ δὲ λόγοι μου οὐ μὴ παρελεύσονται.&nbsp;&nbsp;</span>
<span class="ver"><b>34</b></span> <span class="text">Προσέχετε δὲ ἑαυτοῖς μήποτε βαρηθῶσιν ὑμῶν αἱ καρδίαι ἐν κραιπάλῃ καὶ μέθῃ καὶ μερίμναις βιωτικαῖς καὶ ἐπιστῇ ἐφ᾽ ὑμᾶς αἰφνίδιος ἡ ἡμέρα ἐκείνη</span>
<span class="ver"><b>35</b></span> <span class="text">ὡς παγίς·&nbsp;&nbsp; ἐπεισελεύσεται γὰρ ἐπὶ πάντας τοὺς καθημένους ἐπὶ πρόσωπον πάσης τῆς γῆς.&nbsp;&nbsp;</span>
<span class="ver"><b>36</b></span> <span class="text">ἀγρυπνεῖτε δὲ ἐν παντὶ καιρῷ δεόμενοι ἵνα κατισχύσητε ἐκφυγεῖν ταῦτα πάντα τὰ μέλλοντα γίνεσθαι καὶ σταθῆναι ἔμπροσθεν τοῦ υἱοῦ τοῦ ἀνθρώπου.&nbsp;&nbsp;</span>
<span class="ver"><b>37</b></span> <span class="text">Ἦν δὲ τὰς ἡμέρας ἐν τῷ ἱερῷ διδάσκων, τὰς δὲ νύκτας ἐξερχόμενος ηὐλίζετο εἰς τὸ ὄρος τὸ καλούμενον Ἐλαιῶν·&nbsp;&nbsp;</span>
<span class="ver"><b>38</b></span> <span class="text">καὶ πᾶς ὁ λαὸς ὤρθριζεν πρὸς αὐτὸν ἐν τῷ ἱερῷ ἀκούειν αὐτοῦ.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;22</div>
<span class="ver"><b>1</b></span> <span class="text">Ἤγγιζεν δὲ ἡ ἑορτὴ τῶν ἀζύμων ἡ λεγομένη πάσχα.&nbsp;&nbsp;</span>
<span class="ver"><b>2</b></span> <span class="text">καὶ ἐζήτουν οἱ ἀρχιερεῖς καὶ οἱ γραμματεῖς τὸ πῶς ἀνέλωσιν αὐτόν, ἐφοβοῦντο γὰρ τὸν λαόν.&nbsp;&nbsp;</span>
<span class="ver"><b>3</b></span> <span class="text">Εἰσῆλθεν δὲ σατανᾶς εἰς Ἰούδαν τὸν καλούμενον Ἰσκαριώτην, ὄντα ἐκ τοῦ ἀριθμοῦ τῶν δώδεκα·&nbsp;&nbsp;</span>
<span class="ver"><b>4</b></span> <span class="text">καὶ ἀπελθὼν συνελάλησεν τοῖς ἀρχιερεῦσιν καὶ στρατηγοῖς τὸ πῶς αὐτοῖς παραδῷ αὐτόν.&nbsp;&nbsp;</span>
<span class="ver"><b>5</b></span> <span class="text">καὶ ἐχάρησαν καὶ συνέθεντο αὐτῷ ἀργύριον δοῦναι.&nbsp;&nbsp;</span>
<span class="ver"><b>6</b></span> <span class="text">καὶ ἐξωμολόγησεν, καὶ ἐζήτει εὐκαιρίαν τοῦ παραδοῦναι αὐτὸν ἄτερ ὄχλου αὐτοῖς.&nbsp;&nbsp;</span>
<span class="ver"><b>7</b></span> <span class="text">Ἦλθεν δὲ ἡ ἡμέρα τῶν ἀζύμων, ᾗ ἔδει θύεσθαι τὸ πάσχα·&nbsp;&nbsp;</span>
<span class="ver"><b>8</b></span> <span class="text">καὶ ἀπέστειλεν Πέτρον καὶ Ἰωάννην εἰπών·&nbsp;&nbsp; πορευθέντες ἑτοιμάσατε ἡμῖν τὸ πάσχα ἵνα φάγωμεν.&nbsp;&nbsp;</span>
<span class="ver"><b>9</b></span> <span class="text">οἱ δὲ εἶπαν αὐτῷ·&nbsp;&nbsp; ποῦ θέλεις ἑτοιμάσωμεν;&nbsp;&nbsp;</span>
<span class="ver"><b>10</b></span> <span class="text">ὁ δὲ εἶπεν αὐτοῖς·&nbsp;&nbsp; ἰδοὺ εἰσελθόντων ὑμῶν εἰς τὴν πόλιν συναντήσει ὑμῖν ἄνθρωπος κεράμιον ὕδατος βαστάζων·&nbsp;&nbsp; ἀκολουθήσατε αὐτῷ εἰς τὴν οἰκίαν εἰς ἣν εἰσπορεύεται,</span>
<span class="ver"><b>11</b></span> <span class="text">καὶ ἐρεῖτε τῷ οἰκοδεσπότῃ τῆς οἰκίας·&nbsp;&nbsp; λέγει σοι ὁ διδάσκαλος·&nbsp;&nbsp; ποῦ ἐστιν τὸ κατάλυμα ὅπου τὸ πάσχα μετὰ τῶν μαθητῶν μου φάγω;&nbsp;&nbsp;</span>
<span class="ver"><b>12</b></span> <span class="text">κἀκεῖνος ὑμῖν δείξει ἀνάγαιον μέγα ἐστρωμένον·&nbsp;&nbsp; ἐκεῖ ἑτοιμάσατε.&nbsp;&nbsp;</span>
<span class="ver"><b>13</b></span> <span class="text">ἀπελθόντες δὲ εὗρον καθὼς εἰρήκει αὐτοῖς καὶ ἡτοίμασαν τὸ πάσχα.&nbsp;&nbsp;</span>
<span class="ver"><b>14</b></span> <span class="text">Καὶ ὅτε ἐγένετο ἡ ὥρα, ἀνέπεσεν καὶ οἱ ἀπόστολοι σὺν αὐτῷ.&nbsp;&nbsp;</span>
<span class="ver"><b>15</b></span> <span class="text">καὶ εἶπεν πρὸς αὐτούς·&nbsp;&nbsp; ἐπιθυμίᾳ ἐπεθύμησα τοῦτο τὸ πάσχα φαγεῖν μεθ᾽ ὑμῶν πρὸ τοῦ με παθεῖν·&nbsp;&nbsp;</span>
<span class="ver"><b>16</b></span> <span class="text">λέγω γὰρ ὑμῖν ὅτι οὐ μὴ φάγω αὐτὸ ἕως ὅτου πληρωθῇ ἐν τῇ βασιλείᾳ τοῦ θεοῦ.&nbsp;&nbsp;</span>
<span class="ver"><b>17</b></span> <span class="text">καὶ δεξάμενος ποτήριον εὐχαριστήσας εἶπεν·&nbsp;&nbsp; λάβετε τοῦτο καὶ διαμερίσατε εἰς ἑαυτούς·&nbsp;&nbsp;</span>
<span class="ver"><b>18</b></span> <span class="text">λέγω γὰρ ὑμῖν, οὐ μὴ πίω ἀπὸ τοῦ νῦν ἀπὸ τοῦ γενήματος τῆς ἀμπέλου ἕως οὗ ἡ βασιλεία τοῦ θεοῦ ἔλθῃ.&nbsp;&nbsp;</span>
<span class="ver"><b>19</b></span> <span class="text">Καὶ λαβὼν ἄρτον εὐχαριστήσας ἔκλασεν καὶ ἔδωκεν αὐτοῖς λέγων·&nbsp;&nbsp; τοῦτό ἐστιν τὸ σῶμά μου τὸ ὑπὲρ ὑμῶν διδόμενον·&nbsp;&nbsp; τοῦτο ποιεῖτε εἰς τὴν ἐμὴν ἀνάμνησιν.&nbsp;&nbsp;</span>
<span class="ver"><b>20</b></span> <span class="text">καὶ τὸ ποτήριον ὡσαύτως μετὰ τὸ δειπνῆσαι, λέγων·&nbsp;&nbsp; τοῦτο τὸ ποτήριον ἡ καινὴ διαθήκη ἐν τῷ αἵματί μου τὸ ὑπὲρ ὑμῶν ἐκχυννόμενον.&nbsp;&nbsp;</span>
<span class="ver"><b>21</b></span> <span class="text">Πλὴν ἰδοὺ ἡ χεὶρ τοῦ παραδιδόντος με μετ᾽ ἐμοῦ ἐπὶ τῆς τραπέζης.&nbsp;&nbsp;</span>
<span class="ver"><b>22</b></span> <span class="text">ὅτι ὁ υἱὸς μὲν τοῦ ἀνθρώπου κατὰ τὸ ὡρισμένον πορεύεται, πλὴν οὐαὶ τῷ ἀνθρώπῳ ἐκείνῳ δι᾽ οὗ παραδίδοται.&nbsp;&nbsp;</span>
<span class="ver"><b>23</b></span> <span class="text">καὶ αὐτοὶ ἤρξαντο συνζητεῖν πρὸς ἑαυτοὺς τὸ τίς ἄρα εἴη ἐξ αὐτῶν ὁ τοῦτο μέλλων πράσσειν.&nbsp;&nbsp;</span>
<span class="ver"><b>24</b></span> <span class="text">Ἐγένετο δὲ καὶ φιλονικία ἐν αὐτοῖς, τὸ τίς αὐτῶν δοκεῖ εἶναι μείζων.&nbsp;&nbsp;</span>
<span class="ver"><b>25</b></span> <span class="text">ὁ δὲ εἶπεν αὐτοῖς·&nbsp;&nbsp; οἱ βασιλεῖς τῶν ἐθνῶν κυριεύουσιν αὐτῶν καὶ οἱ ἐξουσιάζοντες αὐτῶν εὐεργέται καλοῦνται.&nbsp;&nbsp;</span>
<span class="ver"><b>26</b></span> <span class="text">ὑμεῖς δὲ οὐχ οὕτως, ἀλλ᾽ ὁ μείζων ἐν ὑμῖν γενέσθω ὡς ὁ νεώτερος καὶ ὁ ἡγούμενος ὡς ὁ διακονῶν.&nbsp;&nbsp;</span>
<span class="ver"><b>27</b></span> <span class="text">τίς γὰρ μείζων, ὁ ἀνακείμενος ἢ ὁ διακονῶν;&nbsp;&nbsp; οὐχὶ ὁ ἀνακείμενος;&nbsp;&nbsp; ἐγὼ δὲ ἐν μέσῳ ὑμῶν εἰμι ὡς ὁ διακονῶν.&nbsp;&nbsp;</span>
<span class="ver"><b>28</b></span> <span class="text">Ὑμεῖς δέ ἐστε οἱ διαμεμενηκότες μετ᾽ ἐμοῦ ἐν τοῖς πειρασμοῖς μου·&nbsp;&nbsp;</span>
<span class="ver"><b>29</b></span> <span class="text">κἀγὼ διατίθεμαι ὑμῖν καθὼς διέθετό μοι ὁ πατήρ μου βασιλείαν,</span>
<span class="ver"><b>30</b></span> <span class="text">ἵνα ἔσθητε καὶ πίνητε ἐπὶ τῆς τραπέζης μου ἐν τῇ βασιλείᾳ μου, καὶ καθήσεσθε ἐπὶ θρόνων τὰς δώδεκα φυλὰς κρίνοντες τοῦ Ἰσραήλ.&nbsp;&nbsp;</span>
<span class="ver"><b>31</b></span> <span class="text">Σίμων Σίμων, ἰδοὺ ὁ σατανᾶς ἐξῃτήσατο ὑμᾶς τοῦ σινιάσαι ὡς τὸν σῖτον·&nbsp;&nbsp;</span>
<span class="ver"><b>32</b></span> <span class="text">ἐγὼ δὲ ἐδεήθην περὶ σοῦ ἵνα μὴ ἐκλίπῃ ἡ πίστις σου·&nbsp;&nbsp; καὶ σύ ποτε ἐπιστρέψας στήρισον τοὺς ἀδελφούς σου.&nbsp;&nbsp;</span>
<span class="ver"><b>33</b></span> <span class="text">ὁ δὲ εἶπεν αὐτῷ·&nbsp;&nbsp; κύριε, μετὰ σοῦ ἕτοιμός εἰμι καὶ εἰς φυλακὴν καὶ εἰς θάνατον πορεύεσθαι.&nbsp;&nbsp;</span>
<span class="ver"><b>34</b></span> <span class="text">ὁ δὲ εἶπεν·&nbsp;&nbsp; λέγω σοι, Πέτρε, οὐ φωνήσει σήμερον ἀλέκτωρ ἕως τρίς με ἀπαρνήσῃ εἰδέναι.&nbsp;&nbsp;</span>
<span class="ver"><b>35</b></span> <span class="text">Καὶ εἶπεν αὐτοῖς·&nbsp;&nbsp; ὅτε ἀπέστειλα ὑμᾶς ἄτερ βαλλαντίου καὶ πήρας καὶ ὑποδημάτων, μή τινος ὑστερήσατε;&nbsp;&nbsp; οἱ δὲ εἶπαν·&nbsp;&nbsp; οὐθενός.&nbsp;&nbsp;</span>
<span class="ver"><b>36</b></span> <span class="text">εἶπεν δὲ αὐτοῖς·&nbsp;&nbsp; ἀλλὰ νῦν ὁ ἔχων βαλλάντιον ἀράτω, ὁμοίως καὶ πήραν, καὶ ὁ μὴ ἔχων πωλησάτω τὸ ἱμάτιον αὐτοῦ καὶ ἀγορασάτω μάχαιραν.&nbsp;&nbsp;</span>
<span class="ver"><b>37</b></span> <span class="text">λέγω γὰρ ὑμῖν ὅτι τοῦτο τὸ γεγραμμένον δεῖ τελεσθῆναι ἐν ἐμοί, τό·&nbsp;&nbsp; καὶ μετὰ ἀνόμων ἐλογίσθη·&nbsp;&nbsp; καὶ γὰρ τὸ περὶ ἐμοῦ τέλος ἔχει.&nbsp;&nbsp;</span>
<span class="ver"><b>38</b></span> <span class="text">οἱ δὲ εἶπαν·&nbsp;&nbsp; κύριε, ἰδοὺ μάχαιραι ὧδε δύο.&nbsp;&nbsp; ὁ δὲ εἶπεν αὐτοῖς·&nbsp;&nbsp; ἱκανόν ἐστιν.&nbsp;&nbsp;</span>
<span class="ver"><b>39</b></span> <span class="text">Καὶ ἐξελθὼν ἐπορεύθη κατὰ τὸ ἔθος εἰς τὸ ὄρος τῶν ἐλαιῶν, ἠκολούθησαν δὲ αὐτῷ καὶ οἱ μαθηταί.&nbsp;&nbsp;</span>
<span class="ver"><b>40</b></span> <span class="text">γενόμενος δὲ ἐπὶ τοῦ τόπου εἶπεν αὐτοῖς·&nbsp;&nbsp; προσεύχεσθε μὴ εἰσελθεῖν εἰς πειρασμόν.&nbsp;&nbsp;</span>
<span class="ver"><b>41</b></span> <span class="text">καὶ αὐτὸς ἀπεσπάσθη ἀπ᾽ αὐτῶν ὡσεὶ λίθου βολὴν καὶ θεὶς τὰ γόνατα προσηύχετο</span>
<span class="ver"><b>42</b></span> <span class="text">λέγων·&nbsp;&nbsp; πάτερ, εἰ βούλει παρένεγκε τοῦτο τὸ ποτήριον ἀπ᾽ ἐμοῦ·&nbsp;&nbsp; πλὴν μὴ τὸ θέλημά μου ἀλλὰ τὸ σὸν γινέσθω.&nbsp;&nbsp;</span>
<span class="ver"><b>43</b></span> <span class="text"></span>
<span class="ver"><b>44</b></span> <span class="text"></span>
<span class="ver"><b>45</b></span> <span class="text">καὶ ἀναστὰς ἀπὸ τῆς προσευχῆς ἐλθὼν πρὸς τοὺς μαθητὰς εὗρεν κοιμωμένους αὐτοὺς ἀπὸ τῆς λύπης,</span>
<span class="ver"><b>46</b></span> <span class="text">καὶ εἶπεν αὐτοῖς·&nbsp;&nbsp; τί καθεύδετε;&nbsp;&nbsp; ἀναστάντες προσεύχεσθε, ἵνα μὴ εἰσέλθητε εἰς πειρασμόν.&nbsp;&nbsp;</span>
<span class="ver"><b>47</b></span> <span class="text">Ἔτι αὐτοῦ λαλοῦντος ἰδοὺ ὄχλος, καὶ ὁ λεγόμενος Ἰούδας εἷς τῶν δώδεκα προήρχετο αὐτοὺς καὶ ἤγγισεν τῷ Ἰησοῦ φιλῆσαι αὐτόν.&nbsp;&nbsp;</span>
<span class="ver"><b>48</b></span> <span class="text">Ἰησοῦς δὲ εἶπεν αὐτῷ·&nbsp;&nbsp; Ἰούδα, φιλήματι τὸν υἱὸν τοῦ ἀνθρώπου παραδίδως;&nbsp;&nbsp;</span>
<span class="ver"><b>49</b></span> <span class="text">Ἰδόντες δὲ οἱ περὶ αὐτὸν τὸ ἐσόμενον εἶπαν·&nbsp;&nbsp; κύριε, εἰ πατάξομεν ἐν μαχαίρῃ;&nbsp;&nbsp;</span>
<span class="ver"><b>50</b></span> <span class="text">καὶ ἐπάταξεν εἷς τις ἐξ αὐτῶν τὸν δοῦλον τοῦ ἀρχιερέως καὶ ἀφεῖλεν τὸ οὖς αὐτοῦ τὸ δεξιόν.&nbsp;&nbsp;</span>
<span class="ver"><b>51</b></span> <span class="text">ἀποκριθεὶς δὲ ὁ Ἰησοῦς εἶπεν·&nbsp;&nbsp; ἐᾶτε ἕως τούτου·&nbsp;&nbsp; καὶ ἁψάμενος τοῦ ὠτίου ἰάσατο αὐτόν.&nbsp;&nbsp;</span>
<span class="ver"><b>52</b></span> <span class="text">Εἶπεν δὲ Ἰησοῦς πρὸς τοὺς παραγενομένους ἐπ᾽ αὐτὸν ἀρχιερεῖς καὶ στρατηγοὺς τοῦ ἱεροῦ καὶ πρεσβυτέρους·&nbsp;&nbsp; ὡς ἐπὶ λῃστὴν ἐξήλθατε μετὰ μαχαιρῶν καὶ ξύλων;&nbsp;&nbsp;</span>
<span class="ver"><b>53</b></span> <span class="text">καθ᾽ ἡμέραν ὄντος μου μεθ᾽ ὑμῶν ἐν τῷ ἱερῷ οὐκ ἐξετείνατε τὰς χεῖρας ἐπ᾽ ἐμέ, ἀλλ᾽ αὕτη ἐστὶν ὑμῶν ἡ ὥρα καὶ ἡ ἐξουσία τοῦ σκότους.&nbsp;&nbsp;</span>
<span class="ver"><b>54</b></span> <span class="text">Συλλαβόντες δὲ αὐτὸν ἤγαγον καὶ εἰσήγαγον εἰς τὴν οἰκίαν τοῦ ἀρχιερέως·&nbsp;&nbsp; ὁ δὲ Πέτρος ἠκολούθει μακρόθεν.&nbsp;&nbsp;</span>
<span class="ver"><b>55</b></span> <span class="text">περιαψάντων δὲ πῦρ ἐν μέσῳ τῆς αὐλῆς καὶ συνκαθισάντων ἐκάθητο ὁ Πέτρος μέσος αὐτῶν.&nbsp;&nbsp;</span>
<span class="ver"><b>56</b></span> <span class="text">ἰδοῦσα δὲ αὐτὸν παιδίσκη τις καθήμενον πρὸς τὸ φῶς καὶ ἀτενίσασα αὐτῷ εἶπεν·&nbsp;&nbsp; καὶ οὗτος σὺν αὐτῷ ἦν.&nbsp;&nbsp;</span>
<span class="ver"><b>57</b></span> <span class="text">ὁ δὲ ἠρνήσατο λέγων·&nbsp;&nbsp; οὐκ οἶδα αὐτόν, γύναι.&nbsp;&nbsp;</span>
<span class="ver"><b>58</b></span> <span class="text">καὶ μετὰ βραχὺ ἕτερος ἰδὼν αὐτὸν ἔφη·&nbsp;&nbsp; καὶ σὺ ἐξ αὐτῶν εἶ.&nbsp;&nbsp; ὁ δὲ Πέτρος ἔφη·&nbsp;&nbsp; ἄνθρωπε, οὐκ εἰμί.&nbsp;&nbsp;</span>
<span class="ver"><b>59</b></span> <span class="text">καὶ διαστάσης ὡσεὶ ὥρας μιᾶς ἄλλος τις διϊσχυρίζετο λέγων·&nbsp;&nbsp; ἐπ᾽ ἀληθείας καὶ οὗτος μετ᾽ αὐτοῦ ἦν, καὶ γὰρ Γαλιλαῖός ἐστιν.&nbsp;&nbsp;</span>
<span class="ver"><b>60</b></span> <span class="text">εἶπεν δὲ ὁ Πέτρος·&nbsp;&nbsp; ἄνθρωπε, οὐκ οἶδα ὃ λέγεις.&nbsp;&nbsp; καὶ παραχρῆμα ἔτι λαλοῦντος αὐτοῦ ἐφώνησεν ἀλέκτωρ.&nbsp;&nbsp;</span>
<span class="ver"><b>61</b></span> <span class="text">καὶ στραφεὶς ὁ κύριος ἐνέβλεψεν τῷ Πέτρῳ, καὶ ὑπεμνήσθη ὁ Πέτρος τοῦ ῥήματος τοῦ κυρίου ὡς εἶπεν αὐτῷ ὅτι πρὶν ἀλέκτορα φωνῆσαι σήμερον ἀπαρνήσῃ με τρίς.&nbsp;&nbsp;</span>
<span class="ver"><b>62</b></span> <span class="text">καὶ ἐξελθὼν ἔξω ἔκλαυσεν πικρῶς.&nbsp;&nbsp;</span>
<span class="ver"><b>63</b></span> <span class="text">Καὶ οἱ ἄνδρες οἱ συνέχοντες αὐτὸν ἐνέπαιζον αὐτῷ δέροντες,</span>
<span class="ver"><b>64</b></span> <span class="text">καὶ περικαλύψαντες αὐτὸν ἐπηρώτων λέγοντες·&nbsp;&nbsp; προφήτευσον, τίς ἐστιν ὁ παίσας σε;&nbsp;&nbsp;</span>
<span class="ver"><b>65</b></span> <span class="text">καὶ ἕτερα πολλὰ βλασφημοῦντες ἔλεγον εἰς αὐτόν.&nbsp;&nbsp;</span>
<span class="ver"><b>66</b></span> <span class="text">Καὶ ὡς ἐγένετο ἡμέρα, συνήχθη τὸ πρεσβυτέριον τοῦ λαοῦ, ἀρχιερεῖς τε καὶ γραμματεῖς, καὶ ἀπήγαγον αὐτὸν εἰς τὸ συνέδριον αὐτῶν</span>
<span class="ver"><b>67</b></span> <span class="text">λέγοντες·&nbsp;&nbsp; εἰ σὺ εἶ ὁ χριστός, εἰπὸν ἡμῖν.&nbsp;&nbsp; εἶπεν δὲ αὐτοῖς·&nbsp;&nbsp; ἐὰν ὑμῖν εἴπω, οὐ μὴ πιστεύσητε·&nbsp;&nbsp;</span>
<span class="ver"><b>68</b></span> <span class="text">ἐὰν δὲ ἐρωτήσω, οὐ μὴ ἀποκριθῆτε.&nbsp;&nbsp;</span>
<span class="ver"><b>69</b></span> <span class="text">ἀπὸ τοῦ νῦν δὲ ἔσται ὁ υἱὸς τοῦ ἀνθρώπου καθήμενος ἐκ δεξιῶν τῆς δυνάμεως τοῦ θεοῦ.&nbsp;&nbsp;</span>
<span class="ver"><b>70</b></span> <span class="text">εἶπαν δὲ πάντες·&nbsp;&nbsp; σὺ οὖν εἶ ὁ υἱὸς τοῦ θεοῦ;&nbsp;&nbsp; ὁ δὲ πρὸς αὐτοὺς ἔφη·&nbsp;&nbsp; ὑμεῖς λέγετε ὅτι ἐγώ εἰμι.&nbsp;&nbsp;</span>
<span class="ver"><b>71</b></span> <span class="text">οἱ δὲ εἶπαν·&nbsp;&nbsp; τί ἔτι ἔχομεν μαρτυρίας χρείαν;&nbsp;&nbsp; αὐτοὶ γὰρ ἠκούσαμεν ἀπὸ τοῦ στόματος αὐτοῦ.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;23</div>
<span class="ver"><b>1</b></span> <span class="text">Καὶ ἀναστὰν ἅπαν τὸ πλῆθος αὐτῶν ἤγαγον αὐτὸν ἐπὶ τὸν Πειλᾶτον.&nbsp;&nbsp;</span>
<span class="ver"><b>2</b></span> <span class="text">Ἤρξαντο δὲ κατηγορεῖν αὐτοῦ λέγοντες·&nbsp;&nbsp; τοῦτον εὕρομεν διαστρέφοντα τὸ ἔθνος ἡμῶν καὶ κωλύοντα φόρους Καίσαρι διδόναι καὶ λέγοντα ἑαυτὸν χριστὸν βασιλέα εἶναι.&nbsp;&nbsp;</span>
<span class="ver"><b>3</b></span> <span class="text">ὁ δὲ Πειλᾶτος ἠρώτησεν αὐτὸν λέγων·&nbsp;&nbsp; σὺ εἶ ὁ βασιλεὺς τῶν Ἰουδαίων;&nbsp;&nbsp; ὁ δὲ ἀποκριθεὶς αὐτῷ ἔφη·&nbsp;&nbsp; σὺ λέγεις.&nbsp;&nbsp;</span>
<span class="ver"><b>4</b></span> <span class="text">ὁ δὲ Πειλᾶτος εἶπεν πρὸς τοὺς ἀρχιερεῖς καὶ τοὺς ὄχλους·&nbsp;&nbsp; οὐδὲν εὑρίσκω αἴτιον ἐν τῷ ἀνθρώπῳ τούτῳ.&nbsp;&nbsp;</span>
<span class="ver"><b>5</b></span> <span class="text">οἱ δὲ ἐπίσχυον λέγοντες ὅτι ἀνασείει τὸν λαὸν διδάσκων καθ᾽ ὅλης τῆς Ἰουδαίας, καὶ ἀρξάμενος ἀπὸ τῆς Γαλιλαίας ἕως ὧδε.&nbsp;&nbsp;</span>
<span class="ver"><b>6</b></span> <span class="text">Πειλᾶτος δὲ ἀκούσας ἐπηρώτησεν εἰ ὁ ἄνθρωπος Γαλιλαῖός ἐστιν,</span>
<span class="ver"><b>7</b></span> <span class="text">καὶ ἐπιγνοὺς ὅτι ἐκ τῆς ἐξουσίας Ἡρῴδου ἐστὶν ἀνέπεμψεν αὐτὸν πρὸς Ἡρῴδην, ὄντα καὶ αὐτὸν ἐν Ἱεροσολύμοις ἐν ταύταις ταῖς ἡμέραις.&nbsp;&nbsp;</span>
<span class="ver"><b>8</b></span> <span class="text">Ὁ δὲ Ἡρῴδης ἰδὼν τὸν Ἰησοῦν ἐχάρη λείαν, ἦν γὰρ ἐξ ἱκανῶν χρόνων θέλων ἰδεῖν αὐτὸν διὰ τὸ ἀκούειν περὶ αὐτοῦ καὶ ἤλπιζέν τι σημεῖον ἰδεῖν ὑπ᾽ αὐτοῦ γινόμενον.&nbsp;&nbsp;</span>
<span class="ver"><b>9</b></span> <span class="text">ἐπηρώτα δὲ αὐτὸν ἐν λόγοις ἱκανοῖς, αὐτὸς δὲ οὐδὲν ἀπεκρίνατο αὐτῷ.&nbsp;&nbsp;</span>
<span class="ver"><b>10</b></span> <span class="text">ἵστήκεισαν δὲ οἱ ἀρχιερεῖς καὶ οἱ γραμματεῖς εὐτόνως κατηγοροῦντες αὐτοῦ.&nbsp;&nbsp;</span>
<span class="ver"><b>11</b></span> <span class="text">ἐξουθενήσας δὲ αὐτὸν καὶ ὁ Ἡρῴδης σὺν τοῖς στρατεύμασιν αὐτοῦ καὶ ἐμπαίξας περιβαλὼν ἐσθῆτα λαμπρὰν ἀνέπεμψεν αὐτὸν τῷ Πειλάτῳ.&nbsp;&nbsp;</span>
<span class="ver"><b>12</b></span> <span class="text">ἐγένοντο δὲ φίλοι ὅ τε Ἡρῴδης καὶ ὁ Πειλᾶτος ἐν αὐτῇ τῇ ἡμέρᾳ μετ᾽ ἀλλήλων·&nbsp;&nbsp; προϋπῆρχον γὰρ ἐν ἔχθρᾳ ὄντες πρὸς αὐτούς.&nbsp;&nbsp;</span>
<span class="ver"><b>13</b></span> <span class="text">Πειλᾶτος δὲ συνκαλεσάμενος τοὺς ἀρχιερεῖς καὶ τοὺς ἄρχοντας καὶ τὸν λαὸν</span>
<span class="ver"><b>14</b></span> <span class="text">εἶπεν πρὸς αὐτούς·&nbsp;&nbsp; προσηνέγκατέ μοι τὸν ἄνθρωπον τοῦτον ὡς ἀποστρέφοντα τὸν λαόν, καὶ ἰδοὺ ἐγὼ ἐνώπιον ὑμῶν ἀνακρίνας οὐθὲν εὗρον ἐν τῷ ἀνθρώπῳ τούτῳ αἴτιον ὧν κατηγορεῖτε κατ᾽ αὐτοῦ.&nbsp;&nbsp;</span>
<span class="ver"><b>15</b></span> <span class="text">ἀλλ᾽ οὐδὲ Ἡρῴδης, ἀνέπεμψεν γὰρ αὐτὸν πρὸς ἡμᾶς, καὶ ἰδοὺ οὐδὲν ἄξιον θανάτου ἐστὶν πεπραγμένον αὐτῷ·&nbsp;&nbsp;</span>
<span class="ver"><b>16</b></span> <span class="text">παιδεύσας οὖν αὐτὸν ἀπολύσω.&nbsp;&nbsp;</span>
<span class="ver"><b>17</b></span> <span class="text"></span>
<span class="ver"><b>18</b></span> <span class="text">Ἀνέκραγον δὲ πανπληθεὶ λέγοντες·&nbsp;&nbsp; αἶρε τοῦτον, ἀπόλυσον δὲ ἡμῖν τὸν Βαραββᾶν·&nbsp;&nbsp;</span>
<span class="ver"><b>19</b></span> <span class="text">ὅστις ἦν διὰ στάσιν τινὰ γενομένην ἐν τῇ πόλει καὶ φόνον βληθεὶς ἐν τῇ φυλακῇ.&nbsp;&nbsp;</span>
<span class="ver"><b>20</b></span> <span class="text">πάλιν δὲ ὁ Πειλᾶτος προσεφώνησεν αὐτοῖς θέλων ἀπολῦσαι τὸν Ἰησοῦν.&nbsp;&nbsp;</span>
<span class="ver"><b>21</b></span> <span class="text">οἱ δὲ ἐπεφώνουν λέγοντες·&nbsp;&nbsp; σταύρου σταύρου αὐτόν.&nbsp;&nbsp;</span>
<span class="ver"><b>22</b></span> <span class="text">ὁ δὲ τρίτον εἶπεν πρὸς αὐτούς·&nbsp;&nbsp; τί γὰρ κακὸν ἐποίησεν οὗτος;&nbsp;&nbsp; οὐδὲν αἴτιον θανάτου εὗρον ἐν αὐτῷ·&nbsp;&nbsp; παιδεύσας οὖν αὐτὸν ἀπολύσω.&nbsp;&nbsp;</span>
<span class="ver"><b>23</b></span> <span class="text">οἱ δὲ ἐπέκειντο φωναῖς μεγάλαις αἰτούμενοι αὐτὸν σταυρωθῆναι, καὶ κατίσχυον αἱ φωναὶ αὐτῶν.&nbsp;&nbsp;</span>
<span class="ver"><b>24</b></span> <span class="text">Καὶ Πειλᾶτος ἐπέκρινεν γενέσθαι τὸ αἴτημα αὐτῶν·&nbsp;&nbsp;</span>
<span class="ver"><b>25</b></span> <span class="text">ἀπέλυσεν δὲ τὸν διὰ στάσιν καὶ φόνον βεβλημένον εἰς φυλακὴν ὃν ᾐτοῦντο, τὸν δὲ Ἰησοῦν παρέδωκεν τῷ θελήματι αὐτῶν.&nbsp;&nbsp;</span>
<span class="ver"><b>26</b></span> <span class="text">Καὶ ὡς ἀπήγαγον αὐτόν, ἐπιλαβόμενοι Σίμωνά τινα Κυρηναῖον ἐρχόμενον ἀπ᾽ ἀγροῦ ἐπέθηκαν αὐτῷ τὸν σταυρὸν φέρειν ὄπισθεν τοῦ Ἰησοῦ.&nbsp;&nbsp;</span>
<span class="ver"><b>27</b></span> <span class="text">Ἠκολούθει δὲ αὐτῷ πολὺ πλῆθος τοῦ λαοῦ καὶ γυναικῶν αἳ ἐκόπτοντο καὶ ἐθρήνουν αὐτόν.&nbsp;&nbsp;</span>
<span class="ver"><b>28</b></span> <span class="text">στραφεὶς δὲ πρὸς αὐτὰς ὁ Ἰησοῦς εἶπεν·&nbsp;&nbsp; θυγατέρες Ἰερουσαλήμ, μὴ κλαίετε ἐπ᾽ ἐμέ·&nbsp;&nbsp; πλὴν ἐφ᾽ ἑαυτὰς κλαίετε καὶ ἐπὶ τὰ τέκνα ὑμῶν,</span>
<span class="ver"><b>29</b></span> <span class="text">ὅτι ἰδοὺ ἔρχονται ἡμέραι ἐν αἷς ἐροῦσιν·&nbsp;&nbsp; μακάριαι αἱ στεῖραι καὶ αἱ κοιλίαι αἳ οὐκ ἐγέννησαν καὶ μαστοὶ οἳ οὐκ ἔθρεψαν.&nbsp;&nbsp;</span>
<span class="ver"><b>30</b></span> <span class="text">τότε ἄρξονται λέγειν τοῖς ὄρεσιν·&nbsp;&nbsp; πέσετε ἐφ᾽ ἡμᾶς, καὶ τοῖς βουνοῖς·&nbsp;&nbsp; καλύψατε ἡμᾶς·&nbsp;&nbsp;</span>
<span class="ver"><b>31</b></span> <span class="text">ὅτι εἰ ἐν τῷ ὑγρῷ ξύλῳ ταῦτα ποιοῦσιν, ἐν τῷ ξηρῷ τί γένηται;&nbsp;&nbsp;</span>
<span class="ver"><b>32</b></span> <span class="text">Ἤγοντο δὲ καὶ ἕτεροι κακοῦργοι δύο σὺν αὐτῷ ἀναιρεθῆναι.&nbsp;&nbsp;</span>
<span class="ver"><b>33</b></span> <span class="text">Καὶ ὅτε ἦλθον ἐπὶ τὸν τόπον τὸν καλούμενον Κρανίον, ἐκεῖ ἐσταύρωσαν αὐτὸν καὶ τοὺς κακούργους, ὃν μὲν ἐκ δεξιῶν ὃν δὲ ἐξ ἀριστερῶν.&nbsp;&nbsp;</span>
<span class="ver"><b>34</b></span> <span class="text">διαμεριζόμενοι δὲ τὰ ἱμάτια αὐτοῦ ἔβαλον κλῆρον.&nbsp;&nbsp;</span>
<span class="ver"><b>35</b></span> <span class="text">Καὶ ἵστήκει ὁ λαὸς θεωρῶν.&nbsp;&nbsp; ἐξεμυκτήριζον δὲ καὶ οἱ ἄρχοντες λέγοντες·&nbsp;&nbsp; ἄλλους ἔσωσεν, σωσάτω ἑαυτόν, εἰ οὗτός ἐστιν ὁ χριστὸς τοῦ θεοῦ ὁ ἐκλεκτός.&nbsp;&nbsp;</span>
<span class="ver"><b>36</b></span> <span class="text">ἐνέπαιξαν δὲ αὐτῷ καὶ οἱ στρατιῶται προσερχόμενοι, ὄξος προσφέροντες αὐτῷ</span>
<span class="ver"><b>37</b></span> <span class="text">καὶ λέγοντες·&nbsp;&nbsp; εἰ σὺ εἶ ὁ βασιλεὺς τῶν Ἰουδαίων, σῶσον σεαυτόν.&nbsp;&nbsp;</span>
<span class="ver"><b>38</b></span> <span class="text">ἦν δὲ καὶ ἐπιγραφὴ ἐπ᾽ αὐτῷ·&nbsp;&nbsp; ὁ βασιλεὺς τῶν Ἰουδαίων οὗτος.&nbsp;&nbsp;</span>
<span class="ver"><b>39</b></span> <span class="text">Εἷς δὲ τῶν κρεμασθέντων κακούργων ἐβλασφήμει αὐτὸν λέγων·&nbsp;&nbsp; οὐχὶ σὺ εἶ ὁ χριστός;&nbsp;&nbsp; σῶσον σεαυτὸν καὶ ἡμᾶς.&nbsp;&nbsp;</span>
<span class="ver"><b>40</b></span> <span class="text">ἀποκριθεὶς δὲ ὁ ἕτερος ἐπιτιμῶν αὐτῷ ἔφη·&nbsp;&nbsp; οὐδὲ φοβῇ σὺ τὸν θεόν, ὅτι ἐν τῷ αὐτῷ κρίματι εἶ;&nbsp;&nbsp;</span>
<span class="ver"><b>41</b></span> <span class="text">καὶ ἡμεῖς μὲν δικαίως, ἄξια γὰρ ὧν ἐπράξαμεν ἀπολαμβάνομεν·&nbsp;&nbsp; οὗτος δὲ οὐδὲν ἄτοπον ἔπραξεν.&nbsp;&nbsp;</span>
<span class="ver"><b>42</b></span> <span class="text">καὶ ἔλεγεν·&nbsp;&nbsp; Ἰησοῦ, μνήσθητί μου ὅταν ἔλθῃς εἰς τὴν βασιλείαν σου.&nbsp;&nbsp;</span>
<span class="ver"><b>43</b></span> <span class="text">καὶ εἶπεν αὐτῷ·&nbsp;&nbsp; ἀμήν σοι λέγω, σήμερον μετ᾽ ἐμοῦ ἔσῃ ἐν τῷ παραδείσῳ.&nbsp;&nbsp;</span>
<span class="ver"><b>44</b></span> <span class="text">Καὶ ἦν ἤδη ὡσεὶ ὥρα ἕκτη καὶ σκότος ἐγένετο ἐφ᾽ ὅλην τὴν γῆν ἕως ὥρας ἐνάτης</span>
<span class="ver"><b>45</b></span> <span class="text">τοῦ ἡλίου ἐκλειπόντος, ἐσχίσθη δὲ τὸ καταπέτασμα τοῦ ναοῦ μέσον.&nbsp;&nbsp;</span>
<span class="ver"><b>46</b></span> <span class="text">καὶ φωνήσας φωνῇ μεγάλῃ ὁ Ἰησοῦς εἶπεν·&nbsp;&nbsp; πάτερ, εἰς χεῖράς σου παρατίθεμαι τὸ πνεῦμά μου.&nbsp;&nbsp; τοῦτο δὲ εἰπὼν ἐξέπνευσεν.&nbsp;&nbsp;</span>
<span class="ver"><b>47</b></span> <span class="text">Ἰδὼν δὲ ὁ ἑκατοντάρχης τὸ γενόμενον ἐδόξαζεν τὸν θεὸν λέγων·&nbsp;&nbsp; ὄντως ὁ ἄνθρωπος οὗτος δίκαιος ἦν.&nbsp;&nbsp;</span>
<span class="ver"><b>48</b></span> <span class="text">καὶ πάντες οἱ συνπαραγενόμενοι ὄχλοι ἐπὶ τὴν θεωρίαν ταύτην, θεωρήσαντες τὰ γενόμενα, τύπτοντες τὰ στήθη ὑπέστρεφον.&nbsp;&nbsp;</span>
<span class="ver"><b>49</b></span> <span class="text">Εἱστήκεισαν δὲ πάντες οἱ γνωστοὶ αὐτῷ ἀπὸ μακρόθεν καὶ γυναῖκες αἱ συνακολουθοῦσαι αὐτῷ ἀπὸ τῆς Γαλιλαίας ὁρῶσαι ταῦτα.&nbsp;&nbsp;</span>
<span class="ver"><b>50</b></span> <span class="text">Καὶ ἰδοὺ ἀνὴρ ὀνόματι Ἰωσὴφ βουλευτὴς ὑπάρχων καὶ ἀνὴρ ἀγαθὸς καὶ δίκαιος</span>
<span class="ver"><b>51</b></span> <span class="text">– οὗτος οὐκ ἦν συνκατατεθειμένος τῇ βουλῇ καὶ τῇ πράξει αὐτῶν ἀπὸ Ἁριμαθαίας πόλεως τῶν Ἰουδαίων, ὃς προσεδέχετο τὴν βασιλείαν τοῦ θεοῦ,</span>
<span class="ver"><b>52</b></span> <span class="text">οὗτος προσελθὼν τῷ Πειλάτῳ ᾐτήσατο τὸ σῶμα τοῦ Ἰησοῦ</span>
<span class="ver"><b>53</b></span> <span class="text">καὶ καθελὼν ἐνετύλιξεν αὐτὸ σινδόνι καὶ ἔθηκεν αὐτὸν ἐν μνήματι λαξευτῷ οὗ οὐκ ἦν οὐδεὶς οὔπω κείμενος.&nbsp;&nbsp;</span>
<span class="ver"><b>54</b></span> <span class="text">καὶ ἡμέρα ἦν παρασκευῆς καὶ σάββατον ἐπέφωσκεν.&nbsp;&nbsp;</span>
<span class="ver"><b>55</b></span> <span class="text">Κατακολουθήσασαι δὲ αἱ γυναῖκες, αἵτινες ἦσαν συνεληλυθυῖαι ἐκ τῆς Γαλιλαίας αὐτῷ, ἐθεάσαντο τὸ μνημεῖον καὶ ὡς ἐτέθη τὸ σῶμα αὐτοῦ,</span>
<span class="ver"><b>56</b></span> <span class="text">ὑποστρέψασαι δὲ ἡτοίμασαν ἀρώματα καὶ μύρα.&nbsp;&nbsp; καὶ τὸ μὲν σάββατον ἡσύχασαν κατὰ τὴν ἐντολήν.&nbsp;&nbsp;</span>
<br><br><div class="chap">ΚΑΤΑ ΛΟΥΚΑΝ &ensp;24</div>
<span class="ver"><b>1</b></span> <span class="text">Τῇ δὲ μιᾷ τῶν σαββάτων ὄρθρου βαθέως ἐπὶ τὸ μνῆμα ἦλθαν φέρουσαι ἃ ἡτοίμασαν ἀρώματα.&nbsp;&nbsp;</span>
<span class="ver"><b>2</b></span> <span class="text">εὗρον δὲ τὸν λίθον ἀποκεκυλισμένον ἀπὸ τοῦ μνημείου,</span>
<span class="ver"><b>3</b></span> <span class="text">εἰσελθοῦσαι δὲ οὐχ εὗρον τὸ σῶμα τοῦ κυρίου Ἰησοῦ.&nbsp;&nbsp;</span>
<span class="ver"><b>4</b></span> <span class="text">καὶ ἐγένετο ἐν τῷ ἀπορεῖσθαι αὐτὰς περὶ τούτου καὶ ἰδοὺ ἄνδρες δύο ἐπέστησαν αὐταῖς ἐν ἐσθῆτι ἀστραπτούσῃ.&nbsp;&nbsp;</span>
<span class="ver"><b>5</b></span> <span class="text">ἐμφόβων δὲ γενομένων αὐτῶν καὶ κλινουσῶν τὰ πρόσωπα εἰς τὴν γῆν εἶπαν πρὸς αὐτάς·&nbsp;&nbsp; τί ζητεῖτε τὸν ζῶντα μετὰ τῶν νεκρῶν;&nbsp;&nbsp;</span>
<span class="ver"><b>6</b></span> <span class="text">οὐκ ἔστιν ὧδε, ἀλλὰ ἠγέρθη.&nbsp;&nbsp; μνήσθητε ὡς ἐλάλησεν ὑμῖν ἔτι ὢν ἐν τῇ Γαλιλαίᾳ</span>
<span class="ver"><b>7</b></span> <span class="text">λέγων τὸν υἱὸν τοῦ ἀνθρώπου ὅτι δεῖ παραδοθῆναι εἰς χεῖρας ἀνθρώπων ἁμαρτωλῶν καὶ σταυρωθῆναι καὶ τῇ τρίτῃ ἡμέρᾳ ἀναστῆναι.&nbsp;&nbsp;</span>
<span class="ver"><b>8</b></span> <span class="text">καὶ ἐμνήσθησαν τῶν ῥημάτων αὐτοῦ.&nbsp;&nbsp;</span>
<span class="ver"><b>9</b></span> <span class="text">Καὶ ὑποστρέψασαι ἀπὸ τοῦ μνημείου ἀπήγγειλαν ταῦτα πάντα τοῖς ἕνδεκα καὶ πᾶσιν τοῖς λοιποῖς.&nbsp;&nbsp;</span>
<span class="ver"><b>10</b></span> <span class="text">ἦσαν δὲ ἡ Μαγδαληνὴ Μαρία καὶ Ἰωάννα καὶ Μαρία ἡ Ἰακώβου καὶ αἱ λοιπαὶ σὺν αὐταῖς.&nbsp;&nbsp; ἔλεγον πρὸς τοὺς ἀποστόλους ταῦτα,</span>
<span class="ver"><b>11</b></span> <span class="text">καὶ ἐφάνησαν ἐνώπιον αὐτῶν ὡσεὶ λῆρος τὰ ῥήματα ταῦτα, καὶ ἠπίστουν αὐταῖς.&nbsp;&nbsp;</span>
<span class="ver"><b>12</b></span> <span class="text">Ὁ δὲ Πέτρος ἀναστὰς ἔδραμεν ἐπὶ τὸ μνημεῖον καὶ παρακύψας βλέπει τὰ ὀθόνια μόνα, καὶ ἀπῆλθεν πρὸς ἑαυτὸν θαυμάζων τὸ γεγονός.&nbsp;&nbsp;</span>
<span class="ver"><b>13</b></span> <span class="text">Καὶ ἰδοὺ δύο ἐξ αὐτῶν ἐν αὐτῇ τῇ ἡμέρᾳ ἦσαν πορευόμενοι εἰς κώμην ἀπέχουσαν σταδίους ἑξήκοντα ἀπὸ Ἰερουσαλήμ, ᾗ ὄνομα Ἐμμαοῦς,</span>
<span class="ver"><b>14</b></span> <span class="text">καὶ αὐτοὶ ὡμίλουν πρὸς ἀλλήλους περὶ πάντων τῶν συμβεβηκότων τούτων.&nbsp;&nbsp;</span>
<span class="ver"><b>15</b></span> <span class="text">καὶ ἐγένετο ἐν τῷ ὁμιλεῖν αὐτοὺς καὶ συνζητεῖν καὶ αὐτὸς Ἰησοῦς ἐγγίσας συνεπορεύετο αὐτοῖς,</span>
<span class="ver"><b>16</b></span> <span class="text">οἱ δὲ ὀφθαλμοὶ αὐτῶν ἐκρατοῦντο τοῦ μὴ ἐπιγνῶναι αὐτόν.&nbsp;&nbsp;</span>
<span class="ver"><b>17</b></span> <span class="text">εἶπεν δὲ πρὸς αὐτούς·&nbsp;&nbsp; τίνες οἱ λόγοι οὗτοι οὓς ἀντιβάλλετε πρὸς ἀλλήλους περιπατοῦντες;&nbsp;&nbsp; καὶ ἐστάθησαν σκυθρωποί.&nbsp;&nbsp;</span>
<span class="ver"><b>18</b></span> <span class="text">ἀποκριθεὶς δὲ εἷς ὀνόματι Κλεοπᾶς εἶπεν πρὸς αὐτόν·&nbsp;&nbsp; σὺ μόνος παροικεῖς Ἰερουσαλὴμ καὶ οὐκ ἔγνως τὰ γενόμενα ἐν αὐτῇ ἐν ταῖς ἡμέραις ταύταις;&nbsp;&nbsp;</span>
<span class="ver"><b>19</b></span> <span class="text">καὶ εἶπεν αὐτοῖς·&nbsp;&nbsp; ποῖα;&nbsp;&nbsp; οἱ δὲ εἶπαν αὐτῷ·&nbsp;&nbsp; τὰ περὶ Ἰησοῦ τοῦ Ναζαρηνοῦ, ὃς ἐγένετο ἀνὴρ προφήτης δυνατὸς ἐν ἔργῳ καὶ λόγῳ ἐναντίον τοῦ θεοῦ καὶ παντὸς τοῦ λαοῦ,</span>
<span class="ver"><b>20</b></span> <span class="text">ὅπως τε παρέδωκαν αὐτὸν οἱ ἀρχιερεῖς καὶ οἱ ἄρχοντες ἡμῶν εἰς κρίμα θανάτου καὶ ἐσταύρωσαν αὐτόν.&nbsp;&nbsp;</span>
<span class="ver"><b>21</b></span> <span class="text">ἡμεῖς δὲ ἠλπίζομεν ὅτι αὐτός ἐστιν ὁ μέλλων λυτροῦσθαι τὸν Ἰσραήλ·&nbsp;&nbsp; ἀλλά γε καὶ σὺν πᾶσιν τούτοις τρίτην ταύτην ἡμέραν ἄγει ἀφ᾽ οὗ ταῦτα ἐγένετο.&nbsp;&nbsp;</span>
<span class="ver"><b>22</b></span> <span class="text">ἀλλὰ καὶ γυναῖκές τινες ἐξ ἡμῶν ἐξέστησαν ἡμᾶς, γενόμεναι ὀρθριναὶ ἐπὶ τὸ μνημεῖον,</span>
<span class="ver"><b>23</b></span> <span class="text">καὶ μὴ εὑροῦσαι τὸ σῶμα αὐτοῦ ἦλθαν λέγουσαι καὶ ὀπτασίαν ἀγγέλων ἑωρακέναι, οἳ λέγουσιν αὐτὸν ζῆν.&nbsp;&nbsp;</span>
<span class="ver"><b>24</b></span> <span class="text">καὶ ἀπῆλθόν τινες τῶν σὺν ἡμῖν ἐπὶ τὸ μνημεῖον καὶ εὗρον οὕτως καθὼς καὶ αἱ γυναῖκες εἶπον, αὐτὸν δὲ οὐκ εἶδον.&nbsp;&nbsp;</span>
<span class="ver"><b>25</b></span> <span class="text">Καὶ αὐτὸς εἶπεν πρὸς αὐτούς·&nbsp;&nbsp; ὦ ἀνόητοι καὶ βραδεῖς τῇ καρδίᾳ τοῦ πιστεύειν ἐπὶ πᾶσιν οἷς ἐλάλησαν οἱ προφῆται·&nbsp;&nbsp;</span>
<span class="ver"><b>26</b></span> <span class="text">οὐχὶ ταῦτα ἔδει παθεῖν τὸν χριστὸν καὶ εἰσελθεῖν εἰς τὴν δόξαν αὐτοῦ;&nbsp;&nbsp;</span>
<span class="ver"><b>27</b></span> <span class="text">καὶ ἀρξάμενος ἀπὸ Μωϋσέως καὶ ἀπὸ πάντων τῶν προφητῶν διερμήνευσεν αὐτοῖς ἐν πάσαις ταῖς γραφαῖς τὰ περὶ ἑαυτοῦ.&nbsp;&nbsp;</span>
<span class="ver"><b>28</b></span> <span class="text">Καὶ ἤγγισαν εἰς τὴν κώμην οὗ ἐπορεύοντο, καὶ αὐτὸς προσεποιήσατο πορρώτερον πορεύεσθαι.&nbsp;&nbsp;</span>
<span class="ver"><b>29</b></span> <span class="text">καὶ παρεβιάσαντο αὐτὸν λέγοντες·&nbsp;&nbsp; μεῖνον μεθ᾽ ἡμῶν, ὅτι πρὸς ἑσπέραν ἐστὶν καὶ κέκλικεν ἤδη ἡ ἡμέρα.&nbsp;&nbsp; καὶ εἰσῆλθεν τοῦ μεῖναι σὺν αὐτοῖς.&nbsp;&nbsp;</span>
<span class="ver"><b>30</b></span> <span class="text">καὶ ἐγένετο ἐν τῷ κατακλιθῆναι αὐτὸν μετ᾽ αὐτῶν λαβὼν τὸν ἄρτον εὐλόγησεν καὶ κλάσας ἐπεδίδου αὐτοῖς,</span>
<span class="ver"><b>31</b></span> <span class="text">αὐτῶν δὲ διηνοίχθησαν οἱ ὀφθαλμοὶ καὶ ἐπέγνωσαν αὐτόν·&nbsp;&nbsp; καὶ αὐτὸς ἄφαντος ἐγένετο ἀπ᾽ αὐτῶν.&nbsp;&nbsp;</span>
<span class="ver"><b>32</b></span> <span class="text">καὶ εἶπαν πρὸς ἀλλήλους·&nbsp;&nbsp; οὐχὶ ἡ καρδία ἡμῶν καιομένη ἦν ὡς ἐλάλει ἡμῖν ἐν τῇ ὁδῷ, ὡς διήνοιγεν ἡμῖν τὰς γραφάς;&nbsp;&nbsp;</span>
<span class="ver"><b>33</b></span> <span class="text">Καὶ ἀναστάντες αὐτῇ τῇ ὥρᾳ ὑπέστρεψαν εἰς Ἰερουσαλὴμ καὶ εὗρον ἠθροισμένους τοὺς ἕνδεκα καὶ τοὺς σὺν αὐτοῖς,</span>
<span class="ver"><b>34</b></span> <span class="text">λέγοντας ὅτι ὄντως ἠγέρθη ὁ κύριος καὶ ὤφθη Σίμωνι.&nbsp;&nbsp;</span>
<span class="ver"><b>35</b></span> <span class="text">καὶ αὐτοὶ ἐξηγοῦντο τὰ ἐν τῇ ὁδῷ καὶ ὡς ἐγνώσθη αὐτοῖς ἐν τῇ κλάσει τοῦ ἄρτου.&nbsp;&nbsp;</span>
<span class="ver"><b>36</b></span> <span class="text">Ταῦτα δὲ αὐτῶν λαλούντων αὐτὸς ἔστη ἐν μέσῳ αὐτῶν καὶ λέγει αὐτοῖς·&nbsp;&nbsp; εἰρήνη ὑμῖν.&nbsp;&nbsp;</span>
<span class="ver"><b>37</b></span> <span class="text">πτοηθέντες δὲ καὶ ἔμφοβοι γενόμενοι ἐδόκουν πνεῦμα θεωρεῖν.&nbsp;&nbsp;</span>
<span class="ver"><b>38</b></span> <span class="text">καὶ εἶπεν αὐτοῖς·&nbsp;&nbsp; τί τεταραγμένοι ἐστὲ καὶ διὰ τί διαλογισμοὶ ἀναβαίνουσιν ἐν τῇ καρδίᾳ ὑμῶν;&nbsp;&nbsp;</span>
<span class="ver"><b>39</b></span> <span class="text">ἴδετε τὰς χεῖράς μου καὶ τοὺς πόδας μου ὅτι ἐγώ εἰμι αὐτός·&nbsp;&nbsp; ψηλαφήσατέ με καὶ ἴδετε, ὅτι πνεῦμα σάρκα καὶ ὀστέα οὐκ ἔχει καθὼς ἐμὲ θεωρεῖτε ἔχοντα.&nbsp;&nbsp;</span>
<span class="ver"><b>40</b></span> <span class="text">καὶ τοῦτο εἰπὼν ἔδειξεν αὐτοῖς τὰς χεῖρας καὶ τοὺς πόδας.&nbsp;&nbsp;</span>
<span class="ver"><b>41</b></span> <span class="text">ἔτι δὲ ἀπιστούντων αὐτῶν ἀπὸ τῆς χαρᾶς καὶ θαυμαζόντων εἶπεν αὐτοῖς·&nbsp;&nbsp; ἔχετέ τι βρώσιμον ἐνθάδε;&nbsp;&nbsp;</span>
<span class="ver"><b>42</b></span> <span class="text">οἱ δὲ ἐπέδωκαν αὐτῷ ἰχθύος ὀπτοῦ μέρος·&nbsp;&nbsp;</span>
<span class="ver"><b>43</b></span> <span class="text">καὶ λαβὼν ἐνώπιον αὐτῶν ἔφαγεν.&nbsp;&nbsp;</span>
<span class="ver"><b>44</b></span> <span class="text">Εἶπεν δὲ πρὸς αὐτούς·&nbsp;&nbsp; οὗτοι οἱ λόγοι μου οὓς ἐλάλησα πρὸς ὑμᾶς ἔτι ὢν σὺν ὑμῖν, ὅτι δεῖ πληρωθῆναι πάντα τὰ γεγραμμένα ἐν τῷ νόμῳ Μωϋσέως καὶ τοῖς προφήταις καὶ ψαλμοῖς περὶ ἐμοῦ.&nbsp;&nbsp;</span>
<span class="ver"><b>45</b></span> <span class="text">τότε διήνοιξεν αὐτῶν τὸν νοῦν τοῦ συνιέναι τὰς γραφάς·&nbsp;&nbsp;</span>
<span class="ver"><b>46</b></span> <span class="text">καὶ εἶπεν αὐτοῖς ὅτι οὕτως γέγραπται παθεῖν τὸν χριστὸν καὶ ἀναστῆναι ἐκ νεκρῶν τῇ τρίτῃ ἡμέρᾳ,</span>
<span class="ver"><b>47</b></span> <span class="text">καὶ κηρυχθῆναι ἐπὶ τῷ ὀνόματι αὐτοῦ μετάνοιαν εἰς ἄφεσιν ἁμαρτιῶν εἰς πάντα τὰ ἔθνη.&nbsp;&nbsp; ἀρξάμενοι ἀπὸ Ἰερουσαλὴμ</span>
<span class="ver"><b>48</b></span> <span class="text">ὑμεῖς μάρτυρες τούτων.&nbsp;&nbsp;</span>
<span class="ver"><b>49</b></span> <span class="text">καὶ ἐγὼ ἀποστέλλω τὴν ἐπαγγελίαν τοῦ πατρός μου ἐφ᾽ ὑμᾶς·&nbsp;&nbsp; ὑμεῖς δὲ καθίσατε ἐν τῇ πόλει ἕως οὗ ἐνδύσησθε ἐξ ὕψους δύναμιν.&nbsp;&nbsp;</span>
<span class="ver"><b>50</b></span> <span class="text">Ἐξήγαγεν δὲ αὐτοὺς ἕως πρὸς Βηθανίαν, καὶ ἐπάρας τὰς χεῖρας αὐτοῦ εὐλόγησεν αὐτούς.&nbsp;&nbsp;</span>
<span class="ver"><b>51</b></span> <span class="text">καὶ ἐγένετο ἐν τῷ εὐλογεῖν αὐτὸν αὐτοὺς διέστη ἀπ᾽ αὐτῶν καὶ ἀνεφέρετο εἰς τὸν οὐρανόν.&nbsp;&nbsp;</span>
<span class="ver"><b>52</b></span> <span class="text">Καὶ αὐτοὶ προσκυνήσαντες αὐτὸν ὑπέστρεψαν εἰς Ἰερουσαλὴμ μετὰ χαρᾶς μεγάλης</span>
<span class="ver"><b>53</b></span> <span class="text">καὶ ἦσαν διὰ παντὸς ἐν τῷ ἱερῷ εὐλογοῦντες τὸν θεόν.&nbsp;&nbsp;</span>

<h3><center>ΚΑΤΑ ΙΩΑΝΝΗΝ</center></h3>
<br><br><div class="chap">ΚΑΤΑ ΙΩΑΝΝΗΝ &ensp;1</div>
<span class="ver"><b>1</b></span> <span class="text">Ἐν ἀρχῇ ἦν ὁ λόγος, καὶ ὁ λόγος ἦν πρὸς τὸν θεόν, καὶ θεὸς ἦν ὁ λόγος.&nbsp;&nbsp;</span>
<span class="ver"><b>2</b></span> <span class="text">οὗτος ἦν ἐν ἀρχῇ πρὸς τὸν θεόν.&nbsp;&nbsp;</span>
<span class="ver"><b>3</b></span> <span class="text">πάντα δι᾽ αὐτοῦ ἐγένετο, καὶ χωρὶς αὐτοῦ ἐγένετο οὐδὲ ἕν.&nbsp;&nbsp; ὃ γέγονεν</span>
<span class="ver"><b>4</b></span> <span class="text">ἐν αὐτῷ ζωὴ ἦν, καὶ ἡ ζωὴ ἦν τὸ φῶς τῶν ἀνθρώπων·&nbsp;&nbsp;</span>
<span class="ver"><b>5</b></span> <span class="text">καὶ τὸ φῶς ἐν τῇ σκοτίᾳ φαίνει, καὶ ἡ σκοτία αὐτὸ οὐ κατέλαβεν.&nbsp;&nbsp;</span>
<span class="ver"><b>6</b></span> <span class="text">Ἐγένετο ἄνθρωπος, ἀπεσταλμένος παρὰ θεοῦ, ὄνομα αὐτῷ Ἰωάννης·&nbsp;&nbsp;</span>
<span class="ver"><b>7</b></span> <span class="text">οὗτος ἦλθεν εἰς μαρτυρίαν ἵνα μαρτυρήσῃ περὶ τοῦ φωτός, ἵνα πάντες πιστεύσωσιν δι᾽ αὐτοῦ.&nbsp;&nbsp;</span>
<span class="ver"><b>8</b></span> <span class="text">οὐκ ἦν ἐκεῖνος τὸ φῶς, ἀλλ᾽ ἵνα μαρτυρήσῃ περὶ τοῦ φωτός.&nbsp;&nbsp;</span>
<span class="ver"><b>9</b></span> <span class="text">Ἦν τὸ φῶς τὸ ἀληθινόν, ὃ φωτίζει πάντα ἄνθρωπον, ἐρχόμενον εἰς τὸν κόσμον.&nbsp;&nbsp;</span>
<span class="ver"><b>10</b></span> <span class="text">ἐν τῷ κόσμῳ ἦν, καὶ ὁ κόσμος δι᾽ αὐτοῦ ἐγένετο, καὶ ὁ κόσμος αὐτὸν οὐκ ἔγνω.&nbsp;&nbsp;</span>
<span class="ver"><b>11</b></span> <span class="text">εἰς τὰ ἴδια ἦλθεν, καὶ οἱ ἴδιοι αὐτὸν οὐ παρέλαβον.&nbsp;&nbsp;</span>
<span class="ver"><b>12</b></span> <span class="text">ὅσοι δὲ ἔλαβον αὐτόν, ἔδωκεν αὐτοῖς ἐξουσίαν τέκνα θεοῦ γενέσθαι, τοῖς πιστεύουσιν εἰς τὸ ὄνομα αὐτοῦ,</span>
<span class="ver"><b>13</b></span> <span class="text">οἳ οὐκ ἐξ αἱμάτων οὐδὲ ἐκ θελήματος σαρκὸς οὐδὲ ἐκ θελήματος ἀνδρὸς ἀλλ᾽ ἐκ θεοῦ ἐγεννήθησαν.&nbsp;&nbsp;</span>
<span class="ver"><b>14</b></span> <span class="text">Καὶ ὁ λόγος σὰρξ ἐγένετο καὶ ἐσκήνωσεν ἐν ἡμῖν, καὶ ἐθεασάμεθα τὴν δόξαν αὐτοῦ, δόξαν ὡς μονογενοῦς παρὰ πατρός, πλήρης χάριτος καὶ ἀληθείας.&nbsp;&nbsp;</span>
<span class="ver"><b>15</b></span> <span class="text">Ἰωάννης μαρτυρεῖ περὶ αὐτοῦ καὶ κέκραγεν λέγων·&nbsp;&nbsp; οὗτος ἦν ὃν εἶπον·&nbsp;&nbsp; ὁ ὀπίσω μου ἐρχόμενος ἔμπροσθέν μου γέγονεν, ὅτι πρῶτός μου ἦν.&nbsp;&nbsp;</span>
<span class="ver"><b>16</b></span> <span class="text">ὅτι ἐκ τοῦ πληρώματος αὐτοῦ ἡμεῖς πάντες ἐλάβομεν καὶ χάριν ἀντὶ χάριτος·&nbsp;&nbsp;</span>
<span class="ver"><b>17</b></span> <span class="text">ὅτι ὁ νόμος διὰ Μωϋσέως ἐδόθη, ἡ χάρις καὶ ἡ ἀλήθεια διὰ Ἰησοῦ Χριστοῦ ἐγένετο.&nbsp;&nbsp;</span>
<span class="ver"><b>18</b></span> <span class="text">Θεὸν οὐδεὶς ἑώρακεν πώποτε·&nbsp;&nbsp; μονογενὴς θεὸς ὁ ὢν εἰς τὸν κόλπον τοῦ πατρὸς ἐκεῖνος ἐξηγήσατο.&nbsp;&nbsp;</span>
<span class="ver"><b>19</b></span> <span class="text">Καὶ αὕτη ἐστὶν ἡ μαρτυρία τοῦ Ἰωάννου, ὅτε ἀπέστειλαν οἱ Ἰουδαῖοι ἐξ Ἱεροσολύμων ἱερεῖς καὶ Λευείτας ἵνα ἐρωτήσωσιν αὐτόν·&nbsp;&nbsp; σὺ τίς εἶ;&nbsp;&nbsp;</span>
<span class="ver"><b>20</b></span> <span class="text">καὶ ὡμολόγησεν καὶ οὐκ ἠρνήσατο, καὶ ὡμολόγησεν ὅτι ἐγὼ οὐκ εἰμὶ ὁ χριστός.&nbsp;&nbsp;</span>
<span class="ver"><b>21</b></span> <span class="text">καὶ ἠρώτησαν αὐτόν·&nbsp;&nbsp; τί οὖν;&nbsp;&nbsp; σὺ Ἠλείας εἶ;&nbsp;&nbsp; καὶ λέγει·&nbsp;&nbsp; οὐκ εἰμί.&nbsp;&nbsp; ὁ προφήτης εἶ σύ;&nbsp;&nbsp; καὶ ἀπεκρίθη·&nbsp;&nbsp; οὔ.&nbsp;&nbsp;</span>
<span class="ver"><b>22</b></span> <span class="text">εἶπαν οὖν αὐτῷ·&nbsp;&nbsp; τίς εἶ;&nbsp;&nbsp; ἵνα ἀπόκρισιν δῶμεν τοῖς πέμψασιν ἡμᾶς·&nbsp;&nbsp; τί λέγεις περὶ σεαυτοῦ;&nbsp;&nbsp;</span>
<span class="ver"><b>23</b></span> <span class="text">ἔφη·&nbsp;&nbsp; ἐγὼ φωνὴ βοῶντος ἐν τῇ ἐρήμῳ·&nbsp;&nbsp; εὐθύνατε τὴν ὁδὸν κυρίου, καθὼς εἶπεν Ἠσαΐας ὁ προφήτης.&nbsp;&nbsp;</span>
<span class="ver"><b>24</b></span> <span class="text">Καὶ ἀπεσταλμένοι ἦσαν ἐκ τῶν Φαρισαίων.&nbsp;&nbsp;</span>
<span class="ver"><b>25</b></span> <span class="text">καὶ ἠρώτησαν αὐτὸν καὶ εἶπαν αὐτῷ·&nbsp;&nbsp; τί οὖν βαπτίζεις εἰ σὺ οὐκ εἶ ὁ χριστὸς οὐδὲ Ἠλείας οὐδὲ ὁ προφήτης;&nbsp;&nbsp;</span>
<span class="ver"><b>26</b></span> <span class="text">ἀπεκρίθη αὐτοῖς ὁ Ἰωάννης λέγων·&nbsp;&nbsp; ἐγὼ βαπτίζω ἐν ὕδατι·&nbsp;&nbsp; μέσος ὑμῶν ἕστηκεν ὃν ὑμεῖς οὐκ οἴδατε,</span>
<span class="ver"><b>27</b></span> <span class="text">ὁ ὀπίσω μου ἐρχόμενος, οὗ οὐκ εἰμὶ ἐγὼ ἄξιος ἵνα λύσω αὐτοῦ τὸν ἱμάντα τοῦ ὑποδήματος.&nbsp;&nbsp;</span>
<span class="ver"><b>28</b></span> <span class="text">ταῦτα ἐν Βηθανίᾳ ἐγένετο πέραν τοῦ Ἰορδάνου, ὅπου ἦν ὁ Ἰωάννης βαπτίζων.&nbsp;&nbsp;</span>
<span class="ver"><b>29</b></span> <span class="text">Τῇ ἐπαύριον βλέπει τὸν Ἰησοῦν ἐρχόμενον πρὸς αὐτὸν καὶ λέγει·&nbsp;&nbsp; ἴδε ὁ ἀμνὸς τοῦ θεοῦ ὁ αἴρων τὴν ἁμαρτίαν τοῦ κόσμου.&nbsp;&nbsp;</span>
<span class="ver"><b>30</b></span> <span class="text">οὗτός ἐστιν ὑπὲρ οὗ ἐγὼ εἶπον·&nbsp;&nbsp; ὀπίσω μου ἔρχεται ἀνὴρ ὃς ἔμπροσθέν μου γέγονεν, ὅτι πρῶτός μου ἦν.&nbsp;&nbsp;</span>
<span class="ver"><b>31</b></span> <span class="text">κἀγὼ οὐκ ᾔδειν αὐτόν, ἀλλ᾽ ἵνα φανερωθῇ τῷ Ἰσραὴλ διὰ τοῦτο ἦλθον ἐγὼ ἐν ὕδατι βαπτίζων.&nbsp;&nbsp;</span>
<span class="ver"><b>32</b></span> <span class="text">Καὶ ἐμαρτύρησεν Ἰωάννης λέγων ὅτι τεθέαμαι τὸ πνεῦμα καταβαῖνον ὡς περιστερὰν ἐξ οὐρανοῦ καὶ ἔμεινεν ἐπ᾽ αὐτόν.&nbsp;&nbsp;</span>
<span class="ver"><b>33</b></span> <span class="text">κἀγὼ οὐκ ᾔδειν αὐτόν, ἀλλ᾽ ὁ πέμψας με βαπτίζειν ἐν ὕδατι ἐκεῖνός μοι εἶπεν·&nbsp;&nbsp; ἐφ᾽ ὃν ἂν ἴδῃς τὸ πνεῦμα καταβαῖνον καὶ μένον ἐπ᾽ αὐτόν, οὗτός ἐστιν ὁ βαπτίζων ἐν πνεύματι ἁγίῳ.&nbsp;&nbsp;</span>
<span class="ver"><b>34</b></span> <span class="text">κἀγὼ ἑώρακα καὶ μεμαρτύρηκα ὅτι οὗτός ἐστιν ὁ υἱὸς τοῦ θεοῦ.&nbsp;&nbsp;</span>
<span class="ver"><b>35</b></span> <span class="text">Τῇ ἐπαύριον πάλιν εἱστήκει ὁ Ἰωάννης καὶ ἐκ τῶν μαθητῶν αὐτοῦ δύο</span>
<span class="ver"><b>36</b></span> <span class="text">καὶ ἐμβλέψας τῷ Ἰησοῦ περιπατοῦντι λέγει·&nbsp;&nbsp; ἴδε ὁ ἀμνὸς τοῦ θεοῦ.&nbsp;&nbsp;</span>
<span class="ver"><b>37</b></span> <span class="text">καὶ ἤκουσαν οἱ δύο μαθηταὶ αὐτοῦ λαλοῦντος καὶ ἠκολούθησαν τῷ Ἰησοῦ.&nbsp;&nbsp;</span>
<span class="ver"><b>38</b></span> <span class="text">στραφεὶς δὲ ὁ Ἰησοῦς καὶ θεασάμενος αὐτοὺς ἀκολουθοῦντας λέγει αὐτοῖς·&nbsp;&nbsp; τί ζητεῖτε;&nbsp;&nbsp; οἱ δὲ εἶπαν αὐτῷ·&nbsp;&nbsp; ῥαββεί, ὃ λέγεται μεθερμηνευόμενον διδάσκαλε, ποῦ μένεις;&nbsp;&nbsp;</span>
<span class="ver"><b>39</b></span> <span class="text">λέγει αὐτοῖς·&nbsp;&nbsp; ἔρχεσθε καὶ ὄψεσθε.&nbsp;&nbsp; ἦλθαν οὖν καὶ εἶδαν ποῦ μένει καὶ παρ᾽ αὐτῷ ἔμειναν τὴν ἡμέραν ἐκείνην·&nbsp;&nbsp; ὥρα ἦν ὡς δεκάτη.&nbsp;&nbsp;</span>
<span class="ver"><b>40</b></span> <span class="text">Ἦν Ἀνδρέας ὁ ἀδελφὸς Σίμωνος Πέτρου εἷς ἐκ τῶν δύο τῶν ἀκουσάντων παρὰ Ἰωάννου καὶ ἀκολουθησάντων αὐτῷ·&nbsp;&nbsp;</span>
<span class="ver"><b>41</b></span> <span class="text">εὑρίσκει οὗτος πρῶτον τὸν ἀδελφὸν τὸν ἴδιον Σίμωνα καὶ λέγει αὐτῷ·&nbsp;&nbsp; εὑρήκαμεν τὸν Μεσσίαν, ὅ ἐστιν μεθερμηνευόμενον χριστός.&nbsp;&nbsp;</span>
<span class="ver"><b>42</b></span> <span class="text">ἤγαγεν αὐτὸν πρὸς τὸν Ἰησοῦν.&nbsp;&nbsp; ἐμβλέψας αὐτῷ ὁ Ἰησοῦς εἶπεν·&nbsp;&nbsp; σὺ εἶ Σίμων ὁ υἱὸς Ἰωάννου, σὺ κληθήσῃ Κηφᾶς, ὃ ἑρμηνεύεται Πέτρος.&nbsp;&nbsp;</span>
<span class="ver"><b>43</b></span> <span class="text">Τῇ ἐπαύριον ἠθέλησεν ἐξελθεῖν εἰς τὴν Γαλιλαίαν καὶ εὑρίσκει Φίλιππον.&nbsp;&nbsp; καὶ λέγει αὐτῷ ὁ Ἰησοῦς·&nbsp;&nbsp; ἀκολούθει μοι.&nbsp;&nbsp;</span>
<span class="ver"><b>44</b></span> <span class="text">ἦν δὲ ὁ Φίλιππος ἀπὸ Βηθσαϊδά, ἐκ τῆς πόλεως Ἀνδρέου καὶ Πέτρου.&nbsp;&nbsp;</span>
<span class="ver"><b>45</b></span> <span class="text">εὑρίσκει Φίλιππος τὸν Ναθαναὴλ καὶ λέγει αὐτῷ·&nbsp;&nbsp; ὃν ἔγραψεν Μωϋσῆς ἐν τῷ νόμῳ καὶ οἱ προφῆται εὑρήκαμεν, Ἰησοῦν υἱὸν τοῦ Ἰωσὴφ τὸν ἀπὸ Ναζαρέτ.&nbsp;&nbsp;</span>
<span class="ver"><b>46</b></span> <span class="text">καὶ εἶπεν αὐτῷ Ναθαναήλ·&nbsp;&nbsp; ἐκ Ναζαρὲτ δύναταί τι ἀγαθὸν εἶναι;&nbsp;&nbsp; λέγει αὐτῷ ὁ Φίλιππος·&nbsp;&nbsp; ἔρχου καὶ ἴδε.&nbsp;&nbsp;</span>
<span class="ver"><b>47</b></span> <span class="text">Εἶδεν ὁ Ἰησοῦς τὸν Ναθαναὴλ ἐρχόμενον πρὸς αὐτὸν καὶ λέγει περὶ αὐτοῦ·&nbsp;&nbsp; ἴδε ἀληθῶς Ἰσραηλείτης ἐν ᾧ δόλος οὐκ ἔστιν.&nbsp;&nbsp;</span>
<span class="ver"><b>48</b></span> <span class="text">λέγει αὐτῷ Ναθαναήλ·&nbsp;&nbsp; πόθεν με γινώσκεις;&nbsp;&nbsp; ἀπεκρίθη Ἰησοῦς καὶ εἶπεν αὐτῷ·&nbsp;&nbsp; πρὸ τοῦ σε Φίλιππον φωνῆσαι ὄντα ὑπὸ τὴν συκῆν εἶδόν σε.&nbsp;&nbsp;</span>
<span class="ver"><b>49</b></span> <span class="text">ἀπεκρίθη αὐτῷ Ναθαναήλ·&nbsp;&nbsp; ῥαββεί, σὺ εἶ ὁ υἱὸς τοῦ θεοῦ, σὺ βασιλεὺς εἶ τοῦ Ἰσραήλ.&nbsp;&nbsp;</span>
<span class="ver"><b>50</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; ὅτι εἶπόν σοι ὅτι εἶδόν σε ὑποκάτω τῆς συκῆς, πιστεύεις;&nbsp;&nbsp; μείζω τούτων ὄψῃ.&nbsp;&nbsp;</span>
<span class="ver"><b>51</b></span> <span class="text">καὶ λέγει αὐτῷ·&nbsp;&nbsp; ἀμὴν ἀμὴν λέγω ὑμῖν, ὄψεσθε τὸν οὐρανὸν ἀνεῳγότα καὶ τοὺς ἀγγέλους τοῦ θεοῦ ἀναβαίνοντας καὶ καταβαίνοντας ἐπὶ τὸν υἱὸν τοῦ ἀνθρώπου.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;2</div>
<span class="ver"><b>1</b></span> <span class="text">Καὶ τῇ ἡμέρᾳ τῇ τρίτῃ γάμος ἐγένετο ἐν Κανὰ τῆς Γαλιλαίας, καὶ ἦν ἡ μήτηρ τοῦ Ἰησοῦ ἐκεῖ·&nbsp;&nbsp;</span>
<span class="ver"><b>2</b></span> <span class="text">ἐκλήθη δὲ καὶ ὁ Ἰησοῦς καὶ οἱ μαθηταὶ αὐτοῦ εἰς τὸν γάμον.&nbsp;&nbsp;</span>
<span class="ver"><b>3</b></span> <span class="text">καὶ ὑστερήσαντος οἴνου λέγει ἡ μήτηρ τοῦ Ἰησοῦ πρὸς αὐτόν·&nbsp;&nbsp; οἶνον οὐκ ἔχουσιν.&nbsp;&nbsp;</span>
<span class="ver"><b>4</b></span> <span class="text">καὶ λέγει αὐτῇ ὁ Ἰησοῦς·&nbsp;&nbsp; τί ἐμοὶ καὶ σοί, γύναι;&nbsp;&nbsp; οὔπω ἥκει ἡ ὥρα μου.&nbsp;&nbsp;</span>
<span class="ver"><b>5</b></span> <span class="text">λέγει ἡ μήτηρ αὐτοῦ τοῖς διακόνοις·&nbsp;&nbsp; ὅ τι ἂν λέγῃ ὑμῖν ποιήσατε.&nbsp;&nbsp;</span>
<span class="ver"><b>6</b></span> <span class="text">ἦσαν δὲ ἐκεῖ λίθιναι ὑδρίαι ἓξ κατὰ τὸν καθαρισμὸν τῶν Ἰουδαίων κείμεναι, χωροῦσαι ἀνὰ μετρητὰς δύο ἢ τρεῖς.&nbsp;&nbsp;</span>
<span class="ver"><b>7</b></span> <span class="text">λέγει αὐτοῖς ὁ Ἰησοῦς·&nbsp;&nbsp; γεμίσατε τὰς ὑδρίας ὕδατος.&nbsp;&nbsp; καὶ ἐγέμισαν αὐτὰς ἕως ἄνω.&nbsp;&nbsp;</span>
<span class="ver"><b>8</b></span> <span class="text">καὶ λέγει αὐτοῖς·&nbsp;&nbsp; ἀντλήσατε νῦν καὶ φέρετε τῷ ἀρχιτρικλίνῳ·&nbsp;&nbsp; οἱ δὲ ἤνεγκαν.&nbsp;&nbsp;</span>
<span class="ver"><b>9</b></span> <span class="text">ὡς δὲ ἐγεύσατο ὁ ἀρχιτρίκλινος τὸ ὕδωρ οἶνον γεγενημένον καὶ οὐκ ᾔδει πόθεν ἐστίν, οἱ δὲ διάκονοι ᾔδεισαν οἱ ἠντληκότες τὸ ὕδωρ, φωνεῖ τὸν νυμφίον ὁ ἀρχιτρίκλινος</span>
<span class="ver"><b>10</b></span> <span class="text">καὶ λέγει αὐτῷ·&nbsp;&nbsp; πᾶς ἄνθρωπος πρῶτον τὸν καλὸν οἶνον τίθησιν καὶ ὅταν μεθυσθῶσιν τὸν ἐλάσσω·&nbsp;&nbsp; σὺ τετήρηκας τὸν καλὸν οἶνον ἕως ἄρτι.&nbsp;&nbsp;</span>
<span class="ver"><b>11</b></span> <span class="text">Ταύτην ἐποίησεν ἀρχὴν τῶν σημείων ὁ Ἰησοῦς ἐν Κανὰ τῆς Γαλιλαίας καὶ ἐφανέρωσεν τὴν δόξαν αὐτοῦ, καὶ ἐπίστευσαν εἰς αὐτὸν οἱ μαθηταὶ αὐτοῦ.&nbsp;&nbsp;</span>
<span class="ver"><b>12</b></span> <span class="text">Μετὰ τοῦτο κατέβη εἰς Καφαρναοὺμ αὐτὸς καὶ ἡ μήτηρ αὐτοῦ καὶ οἱ ἀδελφοὶ καὶ οἱ μαθηταὶ αὐτοῦ καὶ ἐκεῖ ἔμειναν οὐ πολλὰς ἡμέρας.&nbsp;&nbsp;</span>
<span class="ver"><b>13</b></span> <span class="text">Καὶ ἐγγὺς ἦν τὸ πάσχα τῶν Ἰουδαίων, καὶ ἀνέβη εἰς Ἱεροσόλυμα ὁ Ἰησοῦς.&nbsp;&nbsp;</span>
<span class="ver"><b>14</b></span> <span class="text">Καὶ εὗρεν ἐν τῷ ἱερῷ τοὺς πωλοῦντας βόας καὶ πρόβατα καὶ περιστερὰς καὶ τοὺς κερματιστὰς καθημένους,</span>
<span class="ver"><b>15</b></span> <span class="text">καὶ ποιήσας φραγέλλιον ἐκ σχοινίων πάντας ἐξέβαλεν ἐκ τοῦ ἱεροῦ τά τε πρόβατα καὶ τοὺς βόας, καὶ τῶν κολλυβιστῶν ἐξέχεεν τὰ κέρματα καὶ τὰς τραπέζας ἀνέτρεψεν,</span>
<span class="ver"><b>16</b></span> <span class="text">καὶ τοῖς τὰς περιστερὰς πωλοῦσιν εἶπεν·&nbsp;&nbsp; ἄρατε ταῦτα ἐντεῦθεν, μὴ ποιεῖτε τὸν οἶκον τοῦ πατρός μου οἶκον ἐμπορίου.&nbsp;&nbsp;</span>
<span class="ver"><b>17</b></span> <span class="text">ἐμνήσθησαν οἱ μαθηταὶ αὐτοῦ ὅτι γεγραμμένον ἐστίν·&nbsp;&nbsp; ὁ ζῆλος τοῦ οἴκου σου καταφάγεταί με.&nbsp;&nbsp;</span>
<span class="ver"><b>18</b></span> <span class="text">Ἀπεκρίθησαν οὖν οἱ Ἰουδαῖοι καὶ εἶπαν αὐτῷ·&nbsp;&nbsp; τί σημεῖον δεικνύεις ἡμῖν ὅτι ταῦτα ποιεῖς;&nbsp;&nbsp;</span>
<span class="ver"><b>19</b></span> <span class="text">ἀπεκρίθη Ἰησοῦς καὶ εἶπεν αὐτοῖς·&nbsp;&nbsp; λύσατε τὸν ναὸν τοῦτον καὶ ἐν τρισὶν ἡμέραις ἐγερῶ αὐτόν.&nbsp;&nbsp;</span>
<span class="ver"><b>20</b></span> <span class="text">εἶπαν οὖν οἱ Ἰουδαῖοι·&nbsp;&nbsp; τεσσεράκοντα καὶ ἓξ ἔτεσιν οἰκοδομήθη ὁ ναὸς οὗτος, καὶ σὺ ἐν τρισὶν ἡμέραις ἐγερεῖς αὐτόν;&nbsp;&nbsp;</span>
<span class="ver"><b>21</b></span> <span class="text">ἐκεῖνος δὲ ἔλεγεν περὶ τοῦ ναοῦ τοῦ σώματος αὐτοῦ.&nbsp;&nbsp;</span>
<span class="ver"><b>22</b></span> <span class="text">ὅτε οὖν ἠγέρθη ἐκ νεκρῶν, ἐμνήσθησαν οἱ μαθηταὶ αὐτοῦ ὅτι τοῦτο ἔλεγεν, καὶ ἐπίστευσαν τῇ γραφῇ καὶ τῷ λόγῳ ὃν εἶπεν ὁ Ἰησοῦς.&nbsp;&nbsp;</span>
<span class="ver"><b>23</b></span> <span class="text">Ὡς δὲ ἦν ἐν τοῖς Ἱεροσολύμοις ἐν τῷ πάσχα ἐν τῇ ἑορτῇ, πολλοὶ ἐπίστευσαν εἰς τὸ ὄνομα αὐτοῦ θεωροῦντες αὐτοῦ τὰ σημεῖα ἃ ἐποίει·&nbsp;&nbsp;</span>
<span class="ver"><b>24</b></span> <span class="text">αὐτὸς δὲ Ἰησοῦς οὐκ ἐπίστευεν αὐτὸν αὐτοῖς διὰ τὸ αὐτὸν γινώσκειν πάντας</span>
<span class="ver"><b>25</b></span> <span class="text">καὶ ὅτι οὐ χρείαν εἶχεν ἵνα τις μαρτυρήσῃ περὶ τοῦ ἀνθρώπου·&nbsp;&nbsp; αὐτὸς γὰρ ἐγίνωσκεν τί ἦν ἐν τῷ ἀνθρώπῳ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;3</div>
<span class="ver"><b>1</b></span> <span class="text">Ἦν δὲ ἄνθρωπος ἐκ τῶν Φαρισαίων, Νικόδημος ὄνομα αὐτῷ, ἄρχων τῶν Ἰουδαίων·&nbsp;&nbsp;</span>
<span class="ver"><b>2</b></span> <span class="text">οὗτος ἦλθεν πρὸς αὐτὸν νυκτὸς καὶ εἶπεν αὐτῷ·&nbsp;&nbsp; ῥαββεί, οἴδαμεν ὅτι ἀπὸ θεοῦ ἐλήλυθας διδάσκαλος·&nbsp;&nbsp; οὐδεὶς γὰρ δύναται ταῦτα τὰ σημεῖα ποιεῖν ἃ σὺ ποιεῖς, ἐὰν μὴ ᾖ ὁ θεὸς μετ᾽ αὐτοῦ.&nbsp;&nbsp;</span>
<span class="ver"><b>3</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; ἀμὴν ἀμὴν λέγω σοι, ἐὰν μή τις γεννηθῇ ἄνωθεν, οὐ δύναται ἰδεῖν τὴν βασιλείαν τοῦ θεοῦ.&nbsp;&nbsp;</span>
<span class="ver"><b>4</b></span> <span class="text">Λέγει πρὸς αὐτὸν Νικόδημος·&nbsp;&nbsp; πῶς δύναται ἄνθρωπος γεννηθῆναι γέρων ὤν;&nbsp;&nbsp; μὴ δύναται εἰς τὴν κοιλίαν τῆς μητρὸς αὐτοῦ δεύτερον εἰσελθεῖν καὶ γεννηθῆναι;&nbsp;&nbsp;</span>
<span class="ver"><b>5</b></span> <span class="text">ἀπεκρίθη Ἰησοῦς·&nbsp;&nbsp; ἀμὴν ἀμὴν λέγω σοι, ἐὰν μή τις γεννηθῇ ἐξ ὕδατος καὶ πνεύματος, οὐ δύναται εἰσελθεῖν εἰς τὴν βασιλείαν τοῦ θεοῦ.&nbsp;&nbsp;</span>
<span class="ver"><b>6</b></span> <span class="text">τὸ γεγεννημένον ἐκ τῆς σαρκὸς σάρξ ἐστιν, καὶ τὸ γεγεννημένον ἐκ τοῦ πνεύματος πνεῦμά ἐστιν.&nbsp;&nbsp;</span>
<span class="ver"><b>7</b></span> <span class="text">μὴ θαυμάσῃς ὅτι εἶπόν σοι·&nbsp;&nbsp; δεῖ ὑμᾶς γεννηθῆναι ἄνωθεν.&nbsp;&nbsp;</span>
<span class="ver"><b>8</b></span> <span class="text">τὸ πνεῦμα ὅπου θέλει πνεῖ καὶ τὴν φωνὴν αὐτοῦ ἀκούεις, ἀλλ᾽ οὐκ οἶδας πόθεν ἔρχεται καὶ ποῦ ὑπάγει·&nbsp;&nbsp; οὕτως ἐστὶν πᾶς ὁ γεγεννημένος ἐκ τοῦ πνεύματος.&nbsp;&nbsp;</span>
<span class="ver"><b>9</b></span> <span class="text">Ἀπεκρίθη Νικόδημος καὶ εἶπεν αὐτῷ·&nbsp;&nbsp; πῶς δύναται ταῦτα γενέσθαι;&nbsp;&nbsp;</span>
<span class="ver"><b>10</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; σὺ εἶ ὁ διδάσκαλος τοῦ Ἰσραὴλ καὶ ταῦτα οὐ γινώσκεις;&nbsp;&nbsp;</span>
<span class="ver"><b>11</b></span> <span class="text">ἀμὴν ἀμὴν λέγω σοι ὅτι ὃ οἴδαμεν λαλοῦμεν καὶ ὃ ἑωράκαμεν μαρτυροῦμεν, καὶ τὴν μαρτυρίαν ἡμῶν οὐ λαμβάνετε.&nbsp;&nbsp;</span>
<span class="ver"><b>12</b></span> <span class="text">εἰ τὰ ἐπίγεια εἶπον ὑμῖν καὶ οὐ πιστεύετε, πῶς ἐὰν εἴπω ὑμῖν τὰ ἐπουράνια πιστεύσετε;&nbsp;&nbsp;</span>
<span class="ver"><b>13</b></span> <span class="text">καὶ οὐδεὶς ἀναβέβηκεν εἰς τὸν οὐρανὸν εἰ μὴ ὁ ἐκ τοῦ οὐρανοῦ καταβάς, ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>14</b></span> <span class="text">Καὶ καθὼς Μωϋσῆς ὕψωσεν τὸν ὄφιν ἐν τῇ ἐρήμῳ, οὕτως ὑψωθῆναι δεῖ τὸν υἱὸν τοῦ ἀνθρώπου,</span>
<span class="ver"><b>15</b></span> <span class="text">ἵνα πᾶς ὁ πιστεύων ἐν αὐτῷ ἔχῃ ζωὴν αἰώνιον.&nbsp;&nbsp;</span>
<span class="ver"><b>16</b></span> <span class="text">οὕτως γὰρ ἠγάπησεν ὁ θεὸς τὸν κόσμον, ὥστε τὸν υἱὸν τὸν μονογενῆ ἔδωκεν, ἵνα πᾶς ὁ πιστεύων εἰς αὐτὸν μὴ ἀπόληται ἀλλ᾽ ἔχῃ ζωὴν αἰώνιον.&nbsp;&nbsp;</span>
<span class="ver"><b>17</b></span> <span class="text">οὐ γὰρ ἀπέστειλεν ὁ θεὸς τὸν υἱὸν εἰς τὸν κόσμον ἵνα κρίνῃ τὸν κόσμον, ἀλλ᾽ ἵνα σωθῇ ὁ κόσμος δι᾽ αὐτοῦ.&nbsp;&nbsp;</span>
<span class="ver"><b>18</b></span> <span class="text">ὁ πιστεύων εἰς αὐτὸν οὐ κρίνεται·&nbsp;&nbsp; ὁ δὲ μὴ πιστεύων ἤδη κέκριται, ὅτι μὴ πεπίστευκεν εἰς τὸ ὄνομα τοῦ μονογενοῦς υἱοῦ τοῦ θεοῦ.&nbsp;&nbsp;</span>
<span class="ver"><b>19</b></span> <span class="text">αὕτη δέ ἐστιν ἡ κρίσις ὅτι τὸ φῶς ἐλήλυθεν εἰς τὸν κόσμον καὶ ἠγάπησαν οἱ ἄνθρωποι μᾶλλον τὸ σκότος ἢ τὸ φῶς·&nbsp;&nbsp; ἦν γὰρ αὐτῶν πονηρὰ τὰ ἔργα.&nbsp;&nbsp;</span>
<span class="ver"><b>20</b></span> <span class="text">πᾶς γὰρ ὁ φαῦλα πράσσων μισεῖ τὸ φῶς καὶ οὐκ ἔρχεται πρὸς τὸ φῶς, ἵνα μὴ ἐλεγχθῇ τὰ ἔργα αὐτοῦ·&nbsp;&nbsp;</span>
<span class="ver"><b>21</b></span> <span class="text">ὁ δὲ ποιῶν τὴν ἀλήθειαν ἔρχεται πρὸς τὸ φῶς, ἵνα φανερωθῇ αὐτοῦ τὰ ἔργα ὅτι ἐν θεῷ ἐστιν εἰργασμένα.&nbsp;&nbsp;</span>
<span class="ver"><b>22</b></span> <span class="text">Μετὰ ταῦτα ἦλθεν ὁ Ἰησοῦς καὶ οἱ μαθηταὶ αὐτοῦ εἰς τὴν Ἰουδαίαν γῆν καὶ ἐκεῖ διέτριβεν μετ᾽ αὐτῶν καὶ ἐβάπτιζεν.&nbsp;&nbsp;</span>
<span class="ver"><b>23</b></span> <span class="text">Ἦν δὲ καὶ ὁ Ἰωάννης βαπτίζων ἐν Αἰνὼν ἐγγὺς τοῦ Σαλείμ, ὅτι ὕδατα πολλὰ ἦν ἐκεῖ, καὶ παρεγίνοντο καὶ ἐβαπτίζοντο·&nbsp;&nbsp;</span>
<span class="ver"><b>24</b></span> <span class="text">οὔπω γὰρ ἦν βεβλημένος εἰς τὴν φυλακὴν ὁ Ἰωάννης.&nbsp;&nbsp;</span>
<span class="ver"><b>25</b></span> <span class="text">Ἐγένετο οὖν ζήτησις ἐκ τῶν μαθητῶν Ἰωάννου μετὰ Ἰουδαίου περὶ καθαρισμοῦ.&nbsp;&nbsp;</span>
<span class="ver"><b>26</b></span> <span class="text">καὶ ἦλθον πρὸς τὸν Ἰωάννην καὶ εἶπαν αὐτῷ·&nbsp;&nbsp; ῥαββεί, ὃς ἦν μετὰ σοῦ πέραν τοῦ Ἰορδάνου, ᾧ σὺ μεμαρτύρηκας, ἴδε οὗτος βαπτίζει καὶ πάντες ἔρχονται πρὸς αὐτόν.&nbsp;&nbsp;</span>
<span class="ver"><b>27</b></span> <span class="text">Ἀπεκρίθη Ἰωάννης καὶ εἶπεν·&nbsp;&nbsp; οὐ δύναται ἄνθρωπος λαμβάνειν οὐδὲ ἓν ἐὰν μὴ ᾖ δεδομένον αὐτῷ ἐκ τοῦ οὐρανοῦ.&nbsp;&nbsp;</span>
<span class="ver"><b>28</b></span> <span class="text">αὐτοὶ ὑμεῖς μοι μαρτυρεῖτε ὅτι εἶπον οὐκ εἰμὶ ἐγὼ ὁ χριστός, ἀλλ᾽ ὅτι ἀπεσταλμένος εἰμὶ ἔμπροσθεν ἐκείνου.&nbsp;&nbsp;</span>
<span class="ver"><b>29</b></span> <span class="text">ὁ ἔχων τὴν νύμφην νυμφίος ἐστίν·&nbsp;&nbsp; ὁ δὲ φίλος τοῦ νυμφίου ὁ ἑστηκὼς καὶ ἀκούων αὐτοῦ χαρᾷ χαίρει διὰ τὴν φωνὴν τοῦ νυμφίου.&nbsp;&nbsp; αὕτη οὖν ἡ χαρὰ ἡ ἐμὴ πεπλήρωται.&nbsp;&nbsp;</span>
<span class="ver"><b>30</b></span> <span class="text">ἐκεῖνον δεῖ αὐξάνειν, ἐμὲ δὲ ἐλαττοῦσθαι.&nbsp;&nbsp;</span>
<span class="ver"><b>31</b></span> <span class="text">Ὁ ἄνωθεν ἐρχόμενος ἐπάνω πάντων ἐστίν·&nbsp;&nbsp; ὁ ὢν ἐκ τῆς γῆς ἐκ τῆς γῆς ἐστιν καὶ ἐκ τῆς γῆς λαλεῖ.&nbsp;&nbsp; ὁ ἐκ τοῦ οὐρανοῦ ἐρχόμενος ἐπάνω πάντων ἐστίν·&nbsp;&nbsp;</span>
<span class="ver"><b>32</b></span> <span class="text">ὃ ἑώρακεν καὶ ἤκουσεν τοῦτο μαρτυρεῖ, καὶ τὴν μαρτυρίαν αὐτοῦ οὐδεὶς λαμβάνει.&nbsp;&nbsp;</span>
<span class="ver"><b>33</b></span> <span class="text">ὁ λαβὼν αὐτοῦ τὴν μαρτυρίαν ἐσφράγισεν ὅτι ὁ θεὸς ἀληθής ἐστιν.&nbsp;&nbsp;</span>
<span class="ver"><b>34</b></span> <span class="text">ὃν γὰρ ἀπέστειλεν ὁ θεὸς τὰ ῥήματα τοῦ θεοῦ λαλεῖ, οὐ γὰρ ἐκ μέτρου δίδωσιν τὸ πνεῦμα.&nbsp;&nbsp;</span>
<span class="ver"><b>35</b></span> <span class="text">ὁ πατὴρ ἀγαπᾷ τὸν υἱὸν καὶ πάντα δέδωκεν ἐν τῇ χειρὶ αὐτοῦ.&nbsp;&nbsp;</span>
<span class="ver"><b>36</b></span> <span class="text">ὁ πιστεύων εἰς τὸν υἱὸν ἔχει ζωὴν αἰώνιον·&nbsp;&nbsp; ὁ δὲ ἀπειθῶν τῷ υἱῷ οὐκ ὄψεται ζωήν, ἀλλ᾽ ἡ ὀργὴ τοῦ θεοῦ μένει ἐπ᾽ αὐτόν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;4</div>
<span class="ver"><b>1</b></span> <span class="text">Ὡς οὖν ἔγνω ὁ κύριος ὅτι ἤκουσαν οἱ Φαρισαῖοι ὅτι Ἰησοῦς πλείονας μαθητὰς ποιεῖ καὶ βαπτίζει ἢ Ἰωάννης</span>
<span class="ver"><b>2</b></span> <span class="text">– καίτοιγε Ἰησοῦς αὐτὸς οὐκ ἐβάπτιζεν ἀλλ᾽ οἱ μαθηταὶ αὐτοῦ –</span>
<span class="ver"><b>3</b></span> <span class="text">ἀφῆκεν τὴν Ἰουδαίαν καὶ ἀπῆλθεν πάλιν εἰς τὴν Γαλιλαίαν.&nbsp;&nbsp;</span>
<span class="ver"><b>4</b></span> <span class="text">Ἔδει δὲ αὐτὸν διέρχεσθαι διὰ τῆς Σαμαρείας.&nbsp;&nbsp;</span>
<span class="ver"><b>5</b></span> <span class="text">Ἔρχεται οὖν εἰς πόλιν τῆς Σαμαρείας λεγομένην Συχὰρ πλησίον τοῦ χωρίου ὃ ἔδωκεν Ἰακὼβ τῷ Ἰωσὴφ τῷ υἱῷ αὐτοῦ·&nbsp;&nbsp;</span>
<span class="ver"><b>6</b></span> <span class="text">ἦν δὲ ἐκεῖ πηγὴ τοῦ Ἰακώβ.&nbsp;&nbsp; ὁ οὖν Ἰησοῦς κεκοπιακὼς ἐκ τῆς ὁδοιπορίας ἐκαθέζετο οὕτως ἐπὶ τῇ πηγῇ·&nbsp;&nbsp; ὥρα ἦν ὡς ἕκτη.&nbsp;&nbsp;</span>
<span class="ver"><b>7</b></span> <span class="text">Ἔρχεται γυνὴ ἐκ τῆς Σαμαρείας ἀντλῆσαι ὕδωρ.&nbsp;&nbsp; λέγει αὐτῇ ὁ Ἰησοῦς·&nbsp;&nbsp; δός μοι πεῖν·&nbsp;&nbsp;</span>
<span class="ver"><b>8</b></span> <span class="text">οἱ γὰρ μαθηταὶ αὐτοῦ ἀπεληλύθεισαν εἰς τὴν πόλιν ἵνα τροφὰς ἀγοράσωσιν.&nbsp;&nbsp;</span>
<span class="ver"><b>9</b></span> <span class="text">λέγει οὖν αὐτῷ ἡ γυνὴ ἡ Σαμαρεῖτις·&nbsp;&nbsp; πῶς σὺ Ἰουδαῖος ὢν παρ᾽ ἐμοῦ πεῖν αἰτεῖς γυναικὸς Σαμαρείτιδος οὔσης;&nbsp;&nbsp; οὐ γὰρ συνχρῶνται Ἰουδαῖοι Σαμαρείταις.&nbsp;&nbsp;</span>
<span class="ver"><b>10</b></span> <span class="text">ἀπεκρίθη Ἰησοῦς καὶ εἶπεν αὐτῇ·&nbsp;&nbsp; εἰ ᾔδεις τὴν δωρεὰν τοῦ θεοῦ καὶ τίς ἐστιν ὁ λέγων σοι·&nbsp;&nbsp; δός μοι πεῖν, σὺ ἂν ᾔτησας αὐτὸν καὶ ἔδωκεν ἄν σοι ὕδωρ ζῶν.&nbsp;&nbsp;</span>
<span class="ver"><b>11</b></span> <span class="text">Λέγει αὐτῷ ἡ γυνή·&nbsp;&nbsp; κύριε, οὔτε ἄντλημα ἔχεις καὶ τὸ φρέαρ ἐστὶν βαθύ·&nbsp;&nbsp; πόθεν οὖν ἔχεις τὸ ὕδωρ τὸ ζῶν;&nbsp;&nbsp;</span>
<span class="ver"><b>12</b></span> <span class="text">μὴ σὺ μείζων εἶ τοῦ πατρὸς ἡμῶν Ἰακώβ, ὃς ἔδωκεν ἡμῖν τὸ φρέαρ καὶ αὐτὸς ἐξ αὐτοῦ ἔπιεν καὶ οἱ υἱοὶ αὐτοῦ καὶ τὰ θρέμματα αὐτοῦ;&nbsp;&nbsp;</span>
<span class="ver"><b>13</b></span> <span class="text">ἀπεκρίθη Ἰησοῦς καὶ εἶπεν αὐτῇ·&nbsp;&nbsp; πᾶς ὁ πίνων ἐκ τοῦ ὕδατος τούτου διψήσει πάλιν·&nbsp;&nbsp;</span>
<span class="ver"><b>14</b></span> <span class="text">ὃς δ᾽ ἂν πίῃ ἐκ τοῦ ὕδατος οὗ ἐγὼ δώσω αὐτῷ, οὐ μὴ διψήσει εἰς τὸν αἰῶνα, ἀλλὰ τὸ ὕδωρ ὃ δώσω αὐτῷ γενήσεται ἐν αὐτῷ πηγὴ ὕδατος ἁλλομένου εἰς ζωὴν αἰώνιον.&nbsp;&nbsp;</span>
<span class="ver"><b>15</b></span> <span class="text">Λέγει πρὸς αὐτὸν ἡ γυνή·&nbsp;&nbsp; κύριε, δός μοι τοῦτο τὸ ὕδωρ, ἵνα μὴ διψῶ μηδὲ διέρχωμαι ἐνθάδε ἀντλεῖν.&nbsp;&nbsp;</span>
<span class="ver"><b>16</b></span> <span class="text">λέγει αὐτῇ·&nbsp;&nbsp; ὕπαγε φώνησον τὸν ἄνδρα σου καὶ ἐλθὲ ἐνθάδε.&nbsp;&nbsp;</span>
<span class="ver"><b>17</b></span> <span class="text">ἀπεκρίθη ἡ γυνὴ καὶ εἶπεν αὐτῷ·&nbsp;&nbsp; οὐκ ἔχω ἄνδρα.&nbsp;&nbsp; λέγει αὐτῇ ὁ Ἰησοῦς·&nbsp;&nbsp; καλῶς εἶπας ὅτι ἄνδρα οὐκ ἔχω·&nbsp;&nbsp;</span>
<span class="ver"><b>18</b></span> <span class="text">πέντε γὰρ ἄνδρας ἔσχες καὶ νῦν ὃν ἔχεις οὐκ ἔστιν σου ἀνήρ·&nbsp;&nbsp; τοῦτο ἀληθὲς εἴρηκας.&nbsp;&nbsp;</span>
<span class="ver"><b>19</b></span> <span class="text">Λέγει αὐτῷ ἡ γυνή·&nbsp;&nbsp; κύριε, θεωρῶ ὅτι προφήτης εἶ σύ.&nbsp;&nbsp;</span>
<span class="ver"><b>20</b></span> <span class="text">οἱ πατέρες ἡμῶν ἐν τῷ ὄρει τούτῳ προσεκύνησαν·&nbsp;&nbsp; καὶ ὑμεῖς λέγετε ὅτι ἐν Ἱεροσολύμοις ἐστὶν ὁ τόπος ὅπου προσκυνεῖν δεῖ.&nbsp;&nbsp;</span>
<span class="ver"><b>21</b></span> <span class="text">λέγει αὐτῇ ὁ Ἰησοῦς·&nbsp;&nbsp; πίστευέ μοι, γύναι, ὅτι ἔρχεται ὥρα ὅτε οὔτε ἐν τῷ ὄρει τούτῳ οὔτε ἐν Ἱεροσολύμοις προσκυνήσετε τῷ πατρί.&nbsp;&nbsp;</span>
<span class="ver"><b>22</b></span> <span class="text">ὑμεῖς προσκυνεῖτε ὃ οὐκ οἴδατε·&nbsp;&nbsp; ἡμεῖς προσκυνοῦμεν ὃ οἴδαμεν, ὅτι ἡ σωτηρία ἐκ τῶν Ἰουδαίων ἐστίν.&nbsp;&nbsp;</span>
<span class="ver"><b>23</b></span> <span class="text">ἀλλὰ ἔρχεται ὥρα καὶ νῦν ἐστιν, ὅτε οἱ ἀληθινοὶ προσκυνηταὶ προσκυνήσουσιν τῷ πατρὶ ἐν πνεύματι καὶ ἀληθείᾳ·&nbsp;&nbsp; καὶ γὰρ ὁ πατὴρ τοιούτους ζητεῖ τοὺς προσκυνοῦντας αὐτόν.&nbsp;&nbsp;</span>
<span class="ver"><b>24</b></span> <span class="text">πνεῦμα ὁ θεός, καὶ τοὺς προσκυνοῦντας αὐτὸν ἐν πνεύματι καὶ ἀληθείᾳ δεῖ προσκυνεῖν.&nbsp;&nbsp;</span>
<span class="ver"><b>25</b></span> <span class="text">Λέγει αὐτῷ ἡ γυνή·&nbsp;&nbsp; οἶδα ὅτι Μεσσίας ἔρχεται ὁ λεγόμενος χριστός·&nbsp;&nbsp; ὅταν ἔλθῃ ἐκεῖνος, ἀναγγελεῖ ἡμῖν ἅπαντα.&nbsp;&nbsp;</span>
<span class="ver"><b>26</b></span> <span class="text">λέγει αὐτῇ ὁ Ἰησοῦς·&nbsp;&nbsp; ἐγώ εἰμι, ὁ λαλῶν σοι.&nbsp;&nbsp;</span>
<span class="ver"><b>27</b></span> <span class="text">Καὶ ἐπὶ τούτῳ ἦλθον οἱ μαθηταὶ αὐτοῦ καὶ ἐθαύμαζον ὅτι μετὰ γυναικὸς ἐλάλει·&nbsp;&nbsp; οὐδεὶς μέντοι εἶπεν·&nbsp;&nbsp; τί ζητεῖς ἢ τί λαλεῖς μετ᾽ αὐτῆς;&nbsp;&nbsp;</span>
<span class="ver"><b>28</b></span> <span class="text">ἀφῆκεν οὖν τὴν ὑδρίαν αὐτῆς ἡ γυνὴ καὶ ἀπῆλθεν εἰς τὴν πόλιν καὶ λέγει τοῖς ἀνθρώποις·&nbsp;&nbsp;</span>
<span class="ver"><b>29</b></span> <span class="text">δεῦτε ἴδετε ἄνθρωπον ὃς εἶπέν μοι πάντα ὅσα ἐποίησα, μήτι οὗτός ἐστιν ὁ χριστός;&nbsp;&nbsp;</span>
<span class="ver"><b>30</b></span> <span class="text">ἐξῆλθον ἐκ τῆς πόλεως καὶ ἤρχοντο πρὸς αὐτόν.&nbsp;&nbsp;</span>
<span class="ver"><b>31</b></span> <span class="text">Ἐν τῷ μεταξὺ ἠρώτων αὐτὸν οἱ μαθηταὶ λέγοντες·&nbsp;&nbsp; ῥαββεί, φάγε.&nbsp;&nbsp;</span>
<span class="ver"><b>32</b></span> <span class="text">ὁ δὲ εἶπεν αὐτοῖς·&nbsp;&nbsp; ἐγὼ βρῶσιν ἔχω φαγεῖν ἣν ὑμεῖς οὐκ οἴδατε.&nbsp;&nbsp;</span>
<span class="ver"><b>33</b></span> <span class="text">ἔλεγον οὖν οἱ μαθηταὶ πρὸς ἀλλήλους·&nbsp;&nbsp; μή τις ἤνεγκεν αὐτῷ φαγεῖν;&nbsp;&nbsp;</span>
<span class="ver"><b>34</b></span> <span class="text">λέγει αὐτοῖς ὁ Ἰησοῦς·&nbsp;&nbsp; ἐμὸν βρῶμά ἐστιν ἵνα ποιήσω τὸ θέλημα τοῦ πέμψαντός με καὶ τελειώσω αὐτοῦ τὸ ἔργον.&nbsp;&nbsp;</span>
<span class="ver"><b>35</b></span> <span class="text">οὐχ ὑμεῖς λέγετε ὅτι ἔτι τετράμηνός ἐστιν καὶ ὁ θερισμὸς ἔρχεται;&nbsp;&nbsp; ἰδοὺ λέγω ὑμῖν, ἐπάρατε τοὺς ὀφθαλμοὺς ὑμῶν καὶ θεάσασθε τὰς χώρας ὅτι λευκαί εἰσιν πρὸς θερισμόν.&nbsp;&nbsp; ἤδη</span>
<span class="ver"><b>36</b></span> <span class="text">ὁ θερίζων μισθὸν λαμβάνει καὶ συνάγει καρπὸν εἰς ζωὴν αἰώνιον, ἵνα ὁ σπείρων ὁμοῦ χαίρῃ καὶ ὁ θερίζων.&nbsp;&nbsp;</span>
<span class="ver"><b>37</b></span> <span class="text">ἐν γὰρ τούτῳ ὁ λόγος ἐστὶν ἀληθινὸς ὅτι ἄλλος ἐστὶν ὁ σπείρων καὶ ἄλλος ὁ θερίζων.&nbsp;&nbsp;</span>
<span class="ver"><b>38</b></span> <span class="text">ἐγὼ ἀπέστειλα ὑμᾶς θερίζειν ὃ οὐχ ὑμεῖς κεκοπιάκατε·&nbsp;&nbsp; ἄλλοι κεκοπιάκασιν καὶ ὑμεῖς εἰς τὸν κόπον αὐτῶν εἰσεληλύθατε.&nbsp;&nbsp;</span>
<span class="ver"><b>39</b></span> <span class="text">Ἐκ δὲ τῆς πόλεως ἐκείνης πολλοὶ ἐπίστευσαν εἰς αὐτὸν τῶν Σαμαρειτῶν διὰ τὸν λόγον τῆς γυναικὸς μαρτυρούσης ὅτι εἶπέν μοι πάντα ἃ ἐποίησα.&nbsp;&nbsp;</span>
<span class="ver"><b>40</b></span> <span class="text">ὡς οὖν ἦλθον πρὸς αὐτὸν οἱ Σαμαρεῖται, ἠρώτων αὐτὸν μεῖναι παρ᾽ αὐτοῖς·&nbsp;&nbsp; καὶ ἔμεινεν ἐκεῖ δύο ἡμέρας.&nbsp;&nbsp;</span>
<span class="ver"><b>41</b></span> <span class="text">καὶ πολλῷ πλείους ἐπίστευσαν διὰ τὸν λόγον αὐτοῦ,</span>
<span class="ver"><b>42</b></span> <span class="text">τῇ τε γυναικὶ ἔλεγον ὅτι οὐκέτι διὰ τὴν σὴν λαλιὰν πιστεύομεν, αὐτοὶ γὰρ ἀκηκόαμεν καὶ οἴδαμεν ὅτι οὗτός ἐστιν ἀληθῶς ὁ σωτὴρ τοῦ κόσμου.&nbsp;&nbsp;</span>
<span class="ver"><b>43</b></span> <span class="text">Μετὰ δὲ τὰς δύο ἡμέρας ἐξῆλθεν ἐκεῖθεν εἰς τὴν Γαλιλαίαν·&nbsp;&nbsp;</span>
<span class="ver"><b>44</b></span> <span class="text">αὐτὸς γὰρ Ἰησοῦς ἐμαρτύρησεν ὅτι προφήτης ἐν τῇ ἰδίᾳ πατρίδι τιμὴν οὐκ ἔχει.&nbsp;&nbsp;</span>
<span class="ver"><b>45</b></span> <span class="text">ὅτε οὖν ἦλθεν εἰς τὴν Γαλιλαίαν, ἐδέξαντο αὐτὸν οἱ Γαλιλαῖοι πάντα ἑωρακότες ὅσα ἐποίησεν ἐν Ἱεροσολύμοις ἐν τῇ ἑορτῇ, καὶ αὐτοὶ γὰρ ἦλθον εἰς τὴν ἑορτήν.&nbsp;&nbsp;</span>
<span class="ver"><b>46</b></span> <span class="text">Ἦλθεν οὖν πάλιν εἰς τὴν Κανὰ τῆς Γαλιλαίας, ὅπου ἐποίησεν τὸ ὕδωρ οἶνον.&nbsp;&nbsp; Καὶ ἦν τις βασιλικὸς οὗ ὁ υἱὸς ἠσθένει ἐν Καφαρναούμ.&nbsp;&nbsp;</span>
<span class="ver"><b>47</b></span> <span class="text">οὗτος ἀκούσας ὅτι Ἰησοῦς ἥκει ἐκ τῆς Ἰουδαίας εἰς τὴν Γαλιλαίαν ἀπῆλθεν πρὸς αὐτὸν καὶ ἠρώτα ἵνα καταβῇ καὶ ἰάσηται αὐτοῦ τὸν υἱόν, ἤμελλεν γὰρ ἀποθνῄσκειν.&nbsp;&nbsp;</span>
<span class="ver"><b>48</b></span> <span class="text">εἶπεν οὖν ὁ Ἰησοῦς πρὸς αὐτόν·&nbsp;&nbsp; ἐὰν μὴ σημεῖα καὶ τέρατα ἴδητε, οὐ μὴ πιστεύσητε.&nbsp;&nbsp;</span>
<span class="ver"><b>49</b></span> <span class="text">λέγει πρὸς αὐτὸν ὁ βασιλικός·&nbsp;&nbsp; κύριε, κατάβηθι πρὶν ἀποθανεῖν τὸ παιδίον μου.&nbsp;&nbsp;</span>
<span class="ver"><b>50</b></span> <span class="text">λέγει αὐτῷ ὁ Ἰησοῦς·&nbsp;&nbsp; πορεύου, ὁ υἱός σου ζῇ.&nbsp;&nbsp; Ἐπίστευσεν ὁ ἄνθρωπος τῷ λόγῳ ὃν εἶπεν αὐτῷ ὁ Ἰησοῦς καὶ ἐπορεύετο.&nbsp;&nbsp;</span>
<span class="ver"><b>51</b></span> <span class="text">ἤδη δὲ αὐτοῦ καταβαίνοντος οἱ δοῦλοι αὐτοῦ ὑπήντησαν αὐτῷ καὶ ἀπήγγειλαν λέγοντες ὅτι ὁ παῖς αὐτοῦ ζῇ.&nbsp;&nbsp;</span>
<span class="ver"><b>52</b></span> <span class="text">ἐπύθετο οὖν τὴν ὥραν παρ᾽ αὐτῶν ἐν ᾗ κομψότερον ἔσχεν·&nbsp;&nbsp; εἶπον οὖν αὐτῷ ὅτι ἐχθὲς ὥραν ἑβδόμην ἀφῆκεν αὐτὸν ὁ πυρετός.&nbsp;&nbsp;</span>
<span class="ver"><b>53</b></span> <span class="text">ἔγνω οὖν ὁ πατὴρ ὅτι ἐκείνῃ τῇ ὥρᾳ ἐν ᾗ εἶπεν αὐτῷ ὁ Ἰησοῦς·&nbsp;&nbsp; ὁ υἱός σου ζῇ, καὶ ἐπίστευσεν αὐτὸς καὶ ἡ οἰκία αὐτοῦ ὅλη.&nbsp;&nbsp;</span>
<span class="ver"><b>54</b></span> <span class="text">Τοῦτο δὲ πάλιν δεύτερον σημεῖον ἐποίησεν ὁ Ἰησοῦς ἐλθὼν ἐκ τῆς Ἰουδαίας εἰς τὴν Γαλιλαίαν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;5</div>
<span class="ver"><b>1</b></span> <span class="text">Μετὰ ταῦτα ἦν ἑορτὴ τῶν Ἰουδαίων καὶ ἀνέβη Ἰησοῦς εἰς Ἱεροσόλυμα.&nbsp;&nbsp;</span>
<span class="ver"><b>2</b></span> <span class="text">Ἔστιν δὲ ἐν τοῖς Ἱεροσολύμοις ἐπὶ τῇ προβατικῇ κολυμβήθρα ἡ ἐπιλεγομένη Ἑβραϊστὶ Βηθζαθὰ πέντε στοὰς ἔχουσα.&nbsp;&nbsp;</span>
<span class="ver"><b>3</b></span> <span class="text">ἐν ταύταις κατέκειτο πλῆθος τῶν ἀσθενούντων, τυφλῶν, χωλῶν, ξηρῶν.&nbsp;&nbsp;</span>
<span class="ver"><b>4</b></span> <span class="text"></span>
<span class="ver"><b>5</b></span> <span class="text">ἦν δέ τις ἄνθρωπος ἐκεῖ τριάκοντα ὀκτὼ ἔτη ἔχων ἐν τῇ ἀσθενείᾳ αὐτοῦ·&nbsp;&nbsp;</span>
<span class="ver"><b>6</b></span> <span class="text">τοῦτον ἰδὼν ὁ Ἰησοῦς κατακείμενον καὶ γνοὺς ὅτι πολὺν ἤδη χρόνον ἔχει, λέγει αὐτῷ·&nbsp;&nbsp; θέλεις ὑγιὴς γενέσθαι;&nbsp;&nbsp;</span>
<span class="ver"><b>7</b></span> <span class="text">ἀπεκρίθη αὐτῷ ὁ ἀσθενῶν·&nbsp;&nbsp; κύριε, ἄνθρωπον οὐκ ἔχω ἵνα ὅταν ταραχθῇ τὸ ὕδωρ βάλῃ με εἰς τὴν κολυμβήθραν·&nbsp;&nbsp; ἐν ᾧ δὲ ἔρχομαι ἐγώ, ἄλλος πρὸ ἐμοῦ καταβαίνει.&nbsp;&nbsp;</span>
<span class="ver"><b>8</b></span> <span class="text">λέγει αὐτῷ ὁ Ἰησοῦς·&nbsp;&nbsp; ἔγειρε ἆρον τὸν κράβαττόν σου καὶ περιπάτει.&nbsp;&nbsp;</span>
<span class="ver"><b>9</b></span> <span class="text">καὶ εὐθέως ἐγένετο ὑγιὴς ὁ ἄνθρωπος καὶ ἦρεν τὸν κράβαττον αὐτοῦ καὶ περιεπάτει.&nbsp;&nbsp; Ἦν δὲ σάββατον ἐν ἐκείνῃ τῇ ἡμέρᾳ.&nbsp;&nbsp;</span>
<span class="ver"><b>10</b></span> <span class="text">ἔλεγον οὖν οἱ Ἰουδαῖοι τῷ τεθεραπευμένῳ·&nbsp;&nbsp; σάββατόν ἐστιν, καὶ οὐκ ἔξεστίν σοι ἆραι τὸν κράβαττόν σου.&nbsp;&nbsp;</span>
<span class="ver"><b>11</b></span> <span class="text">ὁ δὲ ἀπεκρίθη αὐτοῖς·&nbsp;&nbsp; ὁ ποιήσας με ὑγιῆ ἐκεῖνός μοι εἶπεν·&nbsp;&nbsp; ἆρον τὸν κράβαττόν σου καὶ περιπάτει.&nbsp;&nbsp;</span>
<span class="ver"><b>12</b></span> <span class="text">ἠρώτησαν αὐτόν·&nbsp;&nbsp; τίς ἐστιν ὁ ἄνθρωπος ὁ εἰπών σοι·&nbsp;&nbsp; ἆρον καὶ περιπάτει;&nbsp;&nbsp;</span>
<span class="ver"><b>13</b></span> <span class="text">ὁ δὲ ἰαθεὶς οὐκ ᾔδει τίς ἐστιν, ὁ γὰρ Ἰησοῦς ἐξένευσεν ὄχλου ὄντος ἐν τῷ τόπῳ.&nbsp;&nbsp;</span>
<span class="ver"><b>14</b></span> <span class="text">μετὰ ταῦτα εὑρίσκει αὐτὸν ὁ Ἰησοῦς ἐν τῷ ἱερῷ καὶ εἶπεν αὐτῷ·&nbsp;&nbsp; ἴδε ὑγιὴς γέγονας, μηκέτι ἁμάρτανε, ἵνα μὴ χεῖρόν σοί τι γένηται.&nbsp;&nbsp;</span>
<span class="ver"><b>15</b></span> <span class="text">ἀπῆλθεν ὁ ἄνθρωπος καὶ ἀνήγγειλεν τοῖς Ἰουδαίοις ὅτι Ἰησοῦς ἐστιν ὁ ποιήσας αὐτὸν ὑγιῆ.&nbsp;&nbsp;</span>
<span class="ver"><b>16</b></span> <span class="text">καὶ διὰ τοῦτο ἐδίωκον οἱ Ἰουδαῖοι τὸν Ἰησοῦν, ὅτι ταῦτα ἐποίει ἐν σαββάτῳ.&nbsp;&nbsp;</span>
<span class="ver"><b>17</b></span> <span class="text">Ὁ δὲ ἀπεκρίνατο αὐτοῖς·&nbsp;&nbsp; ὁ πατήρ μου ἕως ἄρτι ἐργάζεται κἀγὼ ἐργάζομαι·&nbsp;&nbsp;</span>
<span class="ver"><b>18</b></span> <span class="text">διὰ τοῦτο οὖν μᾶλλον ἐζήτουν αὐτὸν οἱ Ἰουδαῖοι ἀποκτεῖναι, ὅτι οὐ μόνον ἔλυεν τὸ σάββατον, ἀλλὰ καὶ πατέρα ἴδιον ἔλεγεν τὸν θεὸν ἴσον ἑαυτὸν ποιῶν τῷ θεῷ.&nbsp;&nbsp;</span>
<span class="ver"><b>19</b></span> <span class="text">Ἀπεκρίνατο οὖν ὁ Ἰησοῦς καὶ ἔλεγεν αὐτοῖς·&nbsp;&nbsp; ἀμὴν ἀμὴν λέγω ὑμῖν, οὐ δύναται ὁ υἱὸς ποιεῖν ἀφ᾽ ἑαυτοῦ οὐδὲν ἐὰν μή τι βλέπῃ τὸν πατέρα ποιοῦντα·&nbsp;&nbsp; ἃ γὰρ ἂν ἐκεῖνος ποιῇ, ταῦτα καὶ ὁ υἱὸς ὁμοίως ποιεῖ.&nbsp;&nbsp;</span>
<span class="ver"><b>20</b></span> <span class="text">ὁ γὰρ πατὴρ φιλεῖ τὸν υἱὸν καὶ πάντα δείκνυσιν αὐτῷ ἃ αὐτὸς ποιεῖ, καὶ μείζονα τούτων δείξει αὐτῷ ἔργα, ἵνα ὑμεῖς θαυμάζητε.&nbsp;&nbsp;</span>
<span class="ver"><b>21</b></span> <span class="text">ὥσπερ γὰρ ὁ πατὴρ ἐγείρει τοὺς νεκροὺς καὶ ζῳοποιεῖ, οὕτως καὶ ὁ υἱὸς οὓς θέλει ζῳοποιεῖ.&nbsp;&nbsp;</span>
<span class="ver"><b>22</b></span> <span class="text">οὐδὲ γὰρ ὁ πατὴρ κρίνει οὐδένα, ἀλλὰ τὴν κρίσιν πᾶσαν δέδωκεν τῷ υἱῷ,</span>
<span class="ver"><b>23</b></span> <span class="text">ἵνα πάντες τιμῶσιν τὸν υἱὸν καθὼς τιμῶσιν τὸν πατέρα.&nbsp;&nbsp; ὁ μὴ τιμῶν τὸν υἱὸν οὐ τιμᾷ τὸν πατέρα τὸν πέμψαντα αὐτόν.&nbsp;&nbsp;</span>
<span class="ver"><b>24</b></span> <span class="text">Ἀμὴν ἀμὴν λέγω ὑμῖν ὅτι ὁ τὸν λόγον μου ἀκούων καὶ πιστεύων τῷ πέμψαντί με ἔχει ζωὴν αἰώνιον καὶ εἰς κρίσιν οὐκ ἔρχεται, ἀλλὰ μεταβέβηκεν ἐκ τοῦ θανάτου εἰς τὴν ζωήν.&nbsp;&nbsp;</span>
<span class="ver"><b>25</b></span> <span class="text">ἀμὴν ἀμὴν λέγω ὑμῖν ὅτι ἔρχεται ὥρα καὶ νῦν ἐστιν ὅτε οἱ νεκροὶ ἀκούσουσιν τῆς φωνῆς τοῦ υἱοῦ τοῦ θεοῦ καὶ οἱ ἀκούσαντες ζήσουσιν.&nbsp;&nbsp;</span>
<span class="ver"><b>26</b></span> <span class="text">ὥσπερ γὰρ ὁ πατὴρ ἔχει ζωὴν ἐν ἑαυτῷ, οὕτως καὶ τῷ υἱῷ ἔδωκεν ζωὴν ἔχειν ἐν ἑαυτῷ.&nbsp;&nbsp;</span>
<span class="ver"><b>27</b></span> <span class="text">καὶ ἐξουσίαν ἔδωκεν αὐτῷ κρίσιν ποιεῖν, ὅτι υἱὸς ἀνθρώπου ἐστίν.&nbsp;&nbsp;</span>
<span class="ver"><b>28</b></span> <span class="text">μὴ θαυμάζετε τοῦτο, ὅτι ἔρχεται ὥρα ἐν ᾗ πάντες οἱ ἐν τοῖς μνημείοις ἀκούσουσιν τῆς φωνῆς αὐτοῦ</span>
<span class="ver"><b>29</b></span> <span class="text">καὶ ἐκπορεύσονται οἱ τὰ ἀγαθὰ ποιήσαντες εἰς ἀνάστασιν ζωῆς, οἱ δὲ τὰ φαῦλα πράξαντες εἰς ἀνάστασιν κρίσεως.&nbsp;&nbsp;</span>
<span class="ver"><b>30</b></span> <span class="text">Οὐ δύναμαι ἐγὼ ποιεῖν ἀπ᾽ ἐμαυτοῦ οὐδέν·&nbsp;&nbsp; καθὼς ἀκούω κρίνω, καὶ ἡ κρίσις ἡ ἐμὴ δικαία ἐστίν, ὅτι οὐ ζητῶ τὸ θέλημα τὸ ἐμὸν ἀλλὰ τὸ θέλημα τοῦ πέμψαντός με.&nbsp;&nbsp;</span>
<span class="ver"><b>31</b></span> <span class="text">Ἐὰν ἐγὼ μαρτυρῶ περὶ ἐμαυτοῦ, ἡ μαρτυρία μου οὐκ ἔστιν ἀληθής·&nbsp;&nbsp;</span>
<span class="ver"><b>32</b></span> <span class="text">ἄλλος ἐστὶν ὁ μαρτυρῶν περὶ ἐμοῦ, καὶ οἶδα ὅτι ἀληθής ἐστιν ἡ μαρτυρία ἣν μαρτυρεῖ περὶ ἐμοῦ.&nbsp;&nbsp;</span>
<span class="ver"><b>33</b></span> <span class="text">ὑμεῖς ἀπεστάλκατε πρὸς Ἰωάννην, καὶ μεμαρτύρηκεν τῇ ἀληθείᾳ·&nbsp;&nbsp;</span>
<span class="ver"><b>34</b></span> <span class="text">ἐγὼ δὲ οὐ παρὰ ἀνθρώπου τὴν μαρτυρίαν λαμβάνω, ἀλλὰ ταῦτα λέγω ἵνα ὑμεῖς σωθῆτε.&nbsp;&nbsp;</span>
<span class="ver"><b>35</b></span> <span class="text">ἐκεῖνος ἦν ὁ λύχνος ὁ καιόμενος καὶ φαίνων, ὑμεῖς δὲ ἠθελήσατε ἀγαλλιαθῆναι πρὸς ὥραν ἐν τῷ φωτὶ αὐτοῦ.&nbsp;&nbsp;</span>
<span class="ver"><b>36</b></span> <span class="text">Ἐγὼ δὲ ἔχω τὴν μαρτυρίαν μείζω τοῦ Ἰωάννου·&nbsp;&nbsp; τὰ γὰρ ἔργα ἃ δέδωκέν μοι ὁ πατὴρ ἵνα τελειώσω αὐτά, αὐτὰ τὰ ἔργα ἃ ποιῶ μαρτυρεῖ περὶ ἐμοῦ ὅτι ὁ πατήρ με ἀπέσταλκεν.&nbsp;&nbsp;</span>
<span class="ver"><b>37</b></span> <span class="text">καὶ ὁ πέμψας με πατὴρ ἐκεῖνος μεμαρτύρηκεν περὶ ἐμοῦ.&nbsp;&nbsp; οὔτε φωνὴν αὐτοῦ πώποτε ἀκηκόατε οὔτε εἶδος αὐτοῦ ἑωράκατε,</span>
<span class="ver"><b>38</b></span> <span class="text">καὶ τὸν λόγον αὐτοῦ οὐκ ἔχετε ἐν ὑμῖν μένοντα, ὅτι ὃν ἀπέστειλεν ἐκεῖνος, τούτῳ ὑμεῖς οὐ πιστεύετε.&nbsp;&nbsp;</span>
<span class="ver"><b>39</b></span> <span class="text">ἐραυνᾶτε τὰς γραφάς, ὅτι ὑμεῖς δοκεῖτε ἐν αὐταῖς ζωὴν αἰώνιον ἔχειν·&nbsp;&nbsp; καὶ ἐκεῖναί εἰσιν αἱ μαρτυροῦσαι περὶ ἐμοῦ·&nbsp;&nbsp;</span>
<span class="ver"><b>40</b></span> <span class="text">καὶ οὐ θέλετε ἐλθεῖν πρός με ἵνα ζωὴν ἔχητε.&nbsp;&nbsp;</span>
<span class="ver"><b>41</b></span> <span class="text">Δόξαν παρὰ ἀνθρώπων οὐ λαμβάνω,</span>
<span class="ver"><b>42</b></span> <span class="text">ἀλλὰ ἔγνωκα ὑμᾶς ὅτι τὴν ἀγάπην τοῦ θεοῦ οὐκ ἔχετε ἐν ἑαυτοῖς.&nbsp;&nbsp;</span>
<span class="ver"><b>43</b></span> <span class="text">ἐγὼ ἐλήλυθα ἐν τῷ ὀνόματι τοῦ πατρός μου, καὶ οὐ λαμβάνετέ με·&nbsp;&nbsp; ἐὰν ἄλλος ἔλθῃ ἐν τῷ ὀνόματι τῷ ἰδίῳ, ἐκεῖνον λήμψεσθε.&nbsp;&nbsp;</span>
<span class="ver"><b>44</b></span> <span class="text">πῶς δύνασθε ὑμεῖς πιστεῦσαι δόξαν παρὰ ἀλλήλων λαμβάνοντες, καὶ τὴν δόξαν τὴν παρὰ τοῦ μόνου θεοῦ οὐ ζητεῖτε;&nbsp;&nbsp;</span>
<span class="ver"><b>45</b></span> <span class="text">Μὴ δοκεῖτε ὅτι ἐγὼ κατηγορήσω ὑμῶν πρὸς τὸν πατέρα·&nbsp;&nbsp; ἔστιν ὁ κατηγορῶν ὑμῶν Μωϋσῆς, εἰς ὃν ὑμεῖς ἠλπίκατε.&nbsp;&nbsp;</span>
<span class="ver"><b>46</b></span> <span class="text">εἰ γὰρ ἐπιστεύετε Μωϋσεῖ, ἐπιστεύετε ἂν ἐμοί·&nbsp;&nbsp; περὶ γὰρ ἐμοῦ ἐκεῖνος ἔγραψεν.&nbsp;&nbsp;</span>
<span class="ver"><b>47</b></span> <span class="text">εἰ δὲ τοῖς ἐκείνου γράμμασιν οὐ πιστεύετε, πῶς τοῖς ἐμοῖς ῥήμασιν πιστεύσετε;&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;6</div>
<span class="ver"><b>1</b></span> <span class="text">Μετὰ ταῦτα ἀπῆλθεν ὁ Ἰησοῦς πέραν τῆς θαλάσσης τῆς Γαλιλαίας τῆς Τιβεριάδος.&nbsp;&nbsp;</span>
<span class="ver"><b>2</b></span> <span class="text">ἠκολούθει δὲ αὐτῷ ὄχλος πολύς, ὅτι ἐθεώρουν τὰ σημεῖα ἃ ἐποίει ἐπὶ τῶν ἀσθενούντων.&nbsp;&nbsp;</span>
<span class="ver"><b>3</b></span> <span class="text">ἀνῆλθεν δὲ εἰς τὸ ὄρος Ἰησοῦς καὶ ἐκεῖ ἐκάθητο μετὰ τῶν μαθητῶν αὐτοῦ.&nbsp;&nbsp;</span>
<span class="ver"><b>4</b></span> <span class="text">ἦν δὲ ἐγγὺς τὸ πάσχα, ἡ ἑορτὴ τῶν Ἰουδαίων.&nbsp;&nbsp;</span>
<span class="ver"><b>5</b></span> <span class="text">Ἐπάρας οὖν τοὺς ὀφθαλμοὺς ὁ Ἰησοῦς καὶ θεασάμενος ὅτι πολὺς ὄχλος ἔρχεται πρὸς αὐτὸν λέγει πρὸς Φίλιππον·&nbsp;&nbsp; πόθεν ἀγοράσωμεν ἄρτους ἵνα φάγωσιν οὗτοι;&nbsp;&nbsp;</span>
<span class="ver"><b>6</b></span> <span class="text">τοῦτο δὲ ἔλεγεν πειράζων αὐτόν·&nbsp;&nbsp; αὐτὸς γὰρ ᾔδει τί ἔμελλεν ποιεῖν.&nbsp;&nbsp;</span>
<span class="ver"><b>7</b></span> <span class="text">ἀπεκρίθη αὐτῷ Φίλιππος·&nbsp;&nbsp; διακοσίων δηναρίων ἄρτοι οὐκ ἀρκοῦσιν αὐτοῖς ἵνα ἕκαστος βραχύ τι λάβῃ.&nbsp;&nbsp;</span>
<span class="ver"><b>8</b></span> <span class="text">λέγει αὐτῷ εἷς ἐκ τῶν μαθητῶν αὐτοῦ, Ἀνδρέας ὁ ἀδελφὸς Σίμωνος Πέτρου·&nbsp;&nbsp;</span>
<span class="ver"><b>9</b></span> <span class="text">ἔστιν παιδάριον ὧδε ὃς ἔχει πέντε ἄρτους κριθίνους καὶ δύο ὀψάρια·&nbsp;&nbsp; ἀλλὰ ταῦτα τί ἐστιν εἰς τοσούτους;&nbsp;&nbsp;</span>
<span class="ver"><b>10</b></span> <span class="text">εἶπεν ὁ Ἰησοῦς·&nbsp;&nbsp; ποιήσατε τοὺς ἀνθρώπους ἀναπεσεῖν.&nbsp;&nbsp; ἦν δὲ χόρτος πολὺς ἐν τῷ τόπῳ.&nbsp;&nbsp; ἀνέπεσαν οὖν οἱ ἄνδρες τὸν ἀριθμὸν ὡς πεντακισχίλιοι.&nbsp;&nbsp;</span>
<span class="ver"><b>11</b></span> <span class="text">ἔλαβεν οὖν τοὺς ἄρτους ὁ Ἰησοῦς καὶ εὐχαριστήσας διέδωκεν τοῖς ἀνακειμένοις ὁμοίως καὶ ἐκ τῶν ὀψαρίων ὅσον ἤθελον.&nbsp;&nbsp;</span>
<span class="ver"><b>12</b></span> <span class="text">ὡς δὲ ἐνεπλήσθησαν, λέγει τοῖς μαθηταῖς αὐτοῦ·&nbsp;&nbsp; συναγάγετε τὰ περισσεύσαντα κλάσματα, ἵνα μή τι ἀπόληται.&nbsp;&nbsp;</span>
<span class="ver"><b>13</b></span> <span class="text">συνήγαγον οὖν καὶ ἐγέμισαν δώδεκα κοφίνους κλασμάτων ἐκ τῶν πέντε ἄρτων τῶν κριθίνων ἃ ἐπερίσσευσαν τοῖς βεβρωκόσιν.&nbsp;&nbsp;</span>
<span class="ver"><b>14</b></span> <span class="text">Οἱ οὖν ἄνθρωποι ἰδόντες ὃ ἐποίησεν σημεῖον ἔλεγον ὅτι οὗτός ἐστιν ἀληθῶς ὁ προφήτης ὁ ἐρχόμενος εἰς τὸν κόσμον.&nbsp;&nbsp;</span>
<span class="ver"><b>15</b></span> <span class="text">Ἰησοῦς οὖν γνοὺς ὅτι μέλλουσιν ἔρχεσθαι καὶ ἁρπάζειν αὐτὸν ἵνα ποιήσωσιν βασιλέα, ἀνεχώρησεν πάλιν εἰς τὸ ὄρος αὐτὸς μόνος.&nbsp;&nbsp;</span>
<span class="ver"><b>16</b></span> <span class="text">Ὡς δὲ ὀψία ἐγένετο κατέβησαν οἱ μαθηταὶ αὐτοῦ ἐπὶ τὴν θάλασσαν</span>
<span class="ver"><b>17</b></span> <span class="text">καὶ ἐμβάντες εἰς πλοῖον ἤρχοντο πέραν τῆς θαλάσσης εἰς Καφαρναούμ.&nbsp;&nbsp; καὶ σκοτία ἤδη ἐγεγόνει καὶ οὔπω ἐληλύθει πρὸς αὐτοὺς ὁ Ἰησοῦς,</span>
<span class="ver"><b>18</b></span> <span class="text">ἥ τε θάλασσα ἀνέμου μεγάλου πνέοντος διηγείρετο.&nbsp;&nbsp;</span>
<span class="ver"><b>19</b></span> <span class="text">ἐληλακότες οὖν ὡς σταδίους εἴκοσι πέντε ἢ τριάκοντα θεωροῦσιν τὸν Ἰησοῦν περιπατοῦντα ἐπὶ τῆς θαλάσσης καὶ ἐγγὺς τοῦ πλοίου γινόμενον, καὶ ἐφοβήθησαν.&nbsp;&nbsp;</span>
<span class="ver"><b>20</b></span> <span class="text">ὁ δὲ λέγει αὐτοῖς·&nbsp;&nbsp; ἐγώ εἰμι·&nbsp;&nbsp; μὴ φοβεῖσθε.&nbsp;&nbsp;</span>
<span class="ver"><b>21</b></span> <span class="text">ἤθελον οὖν λαβεῖν αὐτὸν εἰς τὸ πλοῖον, καὶ εὐθέως ἐγένετο τὸ πλοῖον ἐπὶ τῆς γῆς εἰς ἣν ὑπῆγον.&nbsp;&nbsp;</span>
<span class="ver"><b>22</b></span> <span class="text">Τῇ ἐπαύριον ὁ ὄχλος ὁ ἑστηκὼς πέραν τῆς θαλάσσης εἶδον ὅτι πλοιάριον ἄλλο οὐκ ἦν ἐκεῖ εἰ μὴ ἓν καὶ ὅτι οὐ συνεισῆλθεν τοῖς μαθηταῖς αὐτοῦ ὁ Ἰησοῦς εἰς τὸ πλοῖον ἀλλὰ μόνοι οἱ μαθηταὶ αὐτοῦ ἀπῆλθον·&nbsp;&nbsp;</span>
<span class="ver"><b>23</b></span> <span class="text">ἄλλα ἦλθεν πλοιά ἐκ Τιβεριάδος ἐγγὺς τοῦ τόπου ὅπου ἔφαγον τὸν ἄρτον εὐχαριστήσαντος τοῦ κυρίου.&nbsp;&nbsp;</span>
<span class="ver"><b>24</b></span> <span class="text">ὅτε οὖν εἶδεν ὁ ὄχλος ὅτι Ἰησοῦς οὐκ ἔστιν ἐκεῖ οὐδὲ οἱ μαθηταὶ αὐτοῦ, ἐνέβησαν αὐτοὶ εἰς τὰ πλοιάρια καὶ ἦλθον εἰς Καφαρναοὺμ ζητοῦντες τὸν Ἰησοῦν.&nbsp;&nbsp;</span>
<span class="ver"><b>25</b></span> <span class="text">καὶ εὑρόντες αὐτὸν πέραν τῆς θαλάσσης εἶπον αὐτῷ·&nbsp;&nbsp; ῥαββεί, πότε ὧδε γέγονας;&nbsp;&nbsp;</span>
<span class="ver"><b>26</b></span> <span class="text">Ἀπεκρίθη αὐτοῖς ὁ Ἰησοῦς καὶ εἶπεν·&nbsp;&nbsp; ἀμὴν ἀμὴν λέγω ὑμῖν, ζητεῖτέ με οὐχ ὅτι εἴδετε σημεῖα, ἀλλ᾽ ὅτι ἐφάγετε ἐκ τῶν ἄρτων καὶ ἐχορτάσθητε.&nbsp;&nbsp;</span>
<span class="ver"><b>27</b></span> <span class="text">ἐργάζεσθε μὴ τὴν βρῶσιν τὴν ἀπολλυμένην ἀλλὰ τὴν βρῶσιν τὴν μένουσαν εἰς ζωὴν αἰώνιον, ἣν ὁ υἱὸς τοῦ ἀνθρώπου ὑμῖν δώσει·&nbsp;&nbsp; τοῦτον γὰρ ὁ πατὴρ ἐσφράγισεν ὁ θεός.&nbsp;&nbsp;</span>
<span class="ver"><b>28</b></span> <span class="text">εἶπον οὖν πρὸς αὐτόν·&nbsp;&nbsp; τί ποιῶμεν ἵνα ἐργαζώμεθα τὰ ἔργα τοῦ θεοῦ;&nbsp;&nbsp;</span>
<span class="ver"><b>29</b></span> <span class="text">ἀπεκρίθη ὁ Ἰησοῦς καὶ εἶπεν αὐτοῖς·&nbsp;&nbsp; τοῦτό ἐστιν τὸ ἔργον τοῦ θεοῦ, ἵνα πιστεύητε εἰς ὃν ἀπέστειλεν ἐκεῖνος.&nbsp;&nbsp;</span>
<span class="ver"><b>30</b></span> <span class="text">Εἶπον οὖν αὐτῷ·&nbsp;&nbsp; τί οὖν ποιεῖς σὺ σημεῖον, ἵνα ἴδωμεν καὶ πιστεύσωμέν σοι;&nbsp;&nbsp; τί ἐργάζῃ;&nbsp;&nbsp;</span>
<span class="ver"><b>31</b></span> <span class="text">οἱ πατέρες ἡμῶν τὸ μάννα ἔφαγον ἐν τῇ ἐρήμῳ, καθώς ἐστιν γεγραμμένον·&nbsp;&nbsp; ἄρτον ἐκ τοῦ οὐρανοῦ ἔδωκεν αὐτοῖς φαγεῖν.&nbsp;&nbsp;</span>
<span class="ver"><b>32</b></span> <span class="text">εἶπεν οὖν αὐτοῖς ὁ Ἰησοῦς·&nbsp;&nbsp; ἀμὴν ἀμὴν λέγω ὑμῖν, οὐ Μωϋσῆς δέδωκεν ὑμῖν τὸν ἄρτον ἐκ τοῦ οὐρανοῦ, ἀλλ᾽ ὁ πατήρ μου δίδωσιν ὑμῖν τὸν ἄρτον ἐκ τοῦ οὐρανοῦ τὸν ἀληθινόν·&nbsp;&nbsp;</span>
<span class="ver"><b>33</b></span> <span class="text">ὁ γὰρ ἄρτος τοῦ θεοῦ ἐστιν ὁ καταβαίνων ἐκ τοῦ οὐρανοῦ καὶ ζωὴν διδοὺς τῷ κόσμῳ.&nbsp;&nbsp;</span>
<span class="ver"><b>34</b></span> <span class="text">εἶπον οὖν πρὸς αὐτόν·&nbsp;&nbsp; κύριε, πάντοτε δὸς ἡμῖν τὸν ἄρτον τοῦτον.&nbsp;&nbsp;</span>
<span class="ver"><b>35</b></span> <span class="text">εἶπεν αὐτοῖς ὁ Ἰησοῦς·&nbsp;&nbsp; ἐγώ εἰμι ὁ ἄρτος τῆς ζωῆς·&nbsp;&nbsp; ὁ ἐρχόμενος πρὸς ἐμὲ οὐ μὴ πεινάσῃ, καὶ ὁ πιστεύων εἰς ἐμὲ οὐ μὴ διψήσει πώποτε.&nbsp;&nbsp;</span>
<span class="ver"><b>36</b></span> <span class="text">Ἀλλ᾽ εἶπον ὑμῖν ὅτι καὶ ἑωράκατέ με καὶ οὐ πιστεύετε.&nbsp;&nbsp;</span>
<span class="ver"><b>37</b></span> <span class="text">πᾶν ὃ δίδωσίν μοι ὁ πατὴρ πρὸς ἐμὲ ἥξει, καὶ τὸν ἐρχόμενον πρὸς ἐμὲ οὐ μὴ ἐκβάλω ἔξω,</span>
<span class="ver"><b>38</b></span> <span class="text">ὅτι καταβέβηκα ἀπὸ τοῦ οὐρανοῦ οὐχ ἵνα ποιῶ τὸ θέλημα τὸ ἐμὸν ἀλλὰ τὸ θέλημα τοῦ πέμψαντός με.&nbsp;&nbsp;</span>
<span class="ver"><b>39</b></span> <span class="text">τοῦτο δέ ἐστιν τὸ θέλημα τοῦ πέμψαντός με, ἵνα πᾶν ὃ δέδωκέν μοι μὴ ἀπολέσω ἐξ αὐτοῦ, ἀλλὰ ἀναστήσω αὐτὸ τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>40</b></span> <span class="text">τοῦτο γάρ ἐστιν τὸ θέλημα τοῦ πατρός μου, ἵνα πᾶς ὁ θεωρῶν τὸν υἱὸν καὶ πιστεύων εἰς αὐτὸν ἔχῃ ζωὴν αἰώνιον, καὶ ἀναστήσω αὐτὸν ἐγὼ τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>41</b></span> <span class="text">Ἐγόγγυζον οὖν οἱ Ἰουδαῖοι περὶ αὐτοῦ ὅτι εἶπεν·&nbsp;&nbsp; ἐγώ εἰμι ὁ ἄρτος ὁ καταβὰς ἐκ τοῦ οὐρανοῦ,</span>
<span class="ver"><b>42</b></span> <span class="text">καὶ ἔλεγον·&nbsp;&nbsp; οὐχ οὗτός ἐστιν Ἰησοῦς ὁ υἱὸς Ἰωσήφ, οὗ ἡμεῖς οἴδαμεν τὸν πατέρα καὶ τὴν μητέρα;&nbsp;&nbsp; πῶς νῦν λέγει ὅτι ἐκ τοῦ οὐρανοῦ καταβέβηκα;&nbsp;&nbsp;</span>
<span class="ver"><b>43</b></span> <span class="text">ἀπεκρίθη Ἰησοῦς καὶ εἶπεν αὐτοῖς·&nbsp;&nbsp; μὴ γογγύζετε μετ᾽ ἀλλήλων.&nbsp;&nbsp;</span>
<span class="ver"><b>44</b></span> <span class="text">οὐδεὶς δύναται ἐλθεῖν πρός με ἐὰν μὴ ὁ πατὴρ ὁ πέμψας με ἑλκύσῃ αὐτόν, κἀγὼ ἀναστήσω αὐτὸν ἐν τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>45</b></span> <span class="text">ἔστιν γεγραμμένον ἐν τοῖς προφήταις·&nbsp;&nbsp; καὶ ἔσονται πάντες διδακτοὶ θεοῦ·&nbsp;&nbsp; πᾶς ὁ ἀκούσας παρὰ τοῦ πατρὸς καὶ μαθὼν ἔρχεται πρὸς ἐμέ.&nbsp;&nbsp;</span>
<span class="ver"><b>46</b></span> <span class="text">οὐχ ὅτι τὸν πατέρα ἑώρακέν τις εἰ μὴ ὁ ὢν παρὰ τοῦ θεοῦ, οὗτος ἑώρακεν τὸν πατέρα.&nbsp;&nbsp;</span>
<span class="ver"><b>47</b></span> <span class="text">Ἀμὴν ἀμὴν λέγω ὑμῖν, ὁ πιστεύων ἔχει ζωὴν αἰώνιον.&nbsp;&nbsp;</span>
<span class="ver"><b>48</b></span> <span class="text">Ἐγώ εἰμι ὁ ἄρτος τῆς ζωῆς.&nbsp;&nbsp;</span>
<span class="ver"><b>49</b></span> <span class="text">οἱ πατέρες ὑμῶν ἔφαγον ἐν τῇ ἐρήμῳ τὸ μάννα καὶ ἀπέθανον·&nbsp;&nbsp;</span>
<span class="ver"><b>50</b></span> <span class="text">οὗτός ἐστιν ὁ ἄρτος ὁ ἐκ τοῦ οὐρανοῦ καταβαίνων, ἵνα τις ἐξ αὐτοῦ φάγῃ καὶ μὴ ἀποθάνῃ.&nbsp;&nbsp;</span>
<span class="ver"><b>51</b></span> <span class="text">ἐγώ εἰμι ὁ ἄρτος ὁ ζῶν ὁ ἐκ τοῦ οὐρανοῦ καταβάς·&nbsp;&nbsp; ἐάν τις φάγῃ ἐκ τούτου τοῦ ἄρτου ζήσεται εἰς τὸν αἰῶνα, καὶ ὁ ἄρτος δὲ ὃν ἐγὼ δώσω ἡ σάρξ μού ἐστιν ὑπὲρ τῆς τοῦ κόσμου ζωῆς.&nbsp;&nbsp;</span>
<span class="ver"><b>52</b></span> <span class="text">Ἐμάχοντο οὖν πρὸς ἀλλήλους οἱ Ἰουδαῖοι λέγοντες·&nbsp;&nbsp; πῶς δύναται οὗτος ἡμῖν δοῦναι τὴν σάρκα αὐτοῦ φαγεῖν;&nbsp;&nbsp;</span>
<span class="ver"><b>53</b></span> <span class="text">εἶπεν οὖν αὐτοῖς ὁ Ἰησοῦς·&nbsp;&nbsp; ἀμὴν ἀμὴν λέγω ὑμῖν, ἐὰν μὴ φάγητε τὴν σάρκα τοῦ υἱοῦ τοῦ ἀνθρώπου καὶ πίητε αὐτοῦ τὸ αἷμα, οὐκ ἔχετε ζωὴν ἐν ἑαυτοῖς.&nbsp;&nbsp;</span>
<span class="ver"><b>54</b></span> <span class="text">ὁ τρώγων μου τὴν σάρκα καὶ πίνων μου τὸ αἷμα ἔχει ζωὴν αἰώνιον, κἀγὼ ἀναστήσω αὐτὸν τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>55</b></span> <span class="text">ἡ γὰρ σάρξ μου ἀληθής ἐστιν βρῶσις, καὶ τὸ αἷμά μου ἀληθής ἐστιν πόσις.&nbsp;&nbsp;</span>
<span class="ver"><b>56</b></span> <span class="text">ὁ τρώγων μου τὴν σάρκα καὶ πίνων μου τὸ αἷμα ἐν ἐμοὶ μένει κἀγὼ ἐν αὐτῷ.&nbsp;&nbsp;</span>
<span class="ver"><b>57</b></span> <span class="text">καθὼς ἀπέστειλέν με ὁ ζῶν πατὴρ κἀγὼ ζῶ διὰ τὸν πατέρα, καὶ ὁ τρώγων με κἀκεῖνος ζήσει δι᾽ ἐμέ.&nbsp;&nbsp;</span>
<span class="ver"><b>58</b></span> <span class="text">οὗτός ἐστιν ὁ ἄρτος ὁ ἐξ οὐρανοῦ καταβάς, οὐ καθὼς ἔφαγον οἱ πατέρες καὶ ἀπέθανον·&nbsp;&nbsp; ὁ τρώγων τοῦτον τὸν ἄρτον ζήσει εἰς τὸν αἰῶνα.&nbsp;&nbsp;</span>
<span class="ver"><b>59</b></span> <span class="text">Ταῦτα εἶπεν ἐν συναγωγῇ διδάσκων ἐν Καφαρναούμ.&nbsp;&nbsp;</span>
<span class="ver"><b>60</b></span> <span class="text">Πολλοὶ οὖν ἀκούσαντες ἐκ τῶν μαθητῶν αὐτοῦ εἶπον·&nbsp;&nbsp; σκληρός ἐστιν ὁ λόγος οὗτος·&nbsp;&nbsp; τίς δύναται αὐτοῦ ἀκούειν;&nbsp;&nbsp;</span>
<span class="ver"><b>61</b></span> <span class="text">εἰδὼς δὲ ὁ Ἰησοῦς ἐν ἑαυτῷ ὅτι γογγύζουσιν περὶ τούτου οἱ μαθηταὶ αὐτοῦ εἶπεν αὐτοῖς·&nbsp;&nbsp; τοῦτο ὑμᾶς σκανδαλίζει;&nbsp;&nbsp;</span>
<span class="ver"><b>62</b></span> <span class="text">ἐὰν οὖν θεωρῆτε τὸν υἱὸν τοῦ ἀνθρώπου ἀναβαίνοντα ὅπου ἦν τὸ πρότερον;&nbsp;&nbsp;</span>
<span class="ver"><b>63</b></span> <span class="text">τὸ πνεῦμά ἐστιν τὸ ζῳοποιοῦν, ἡ σὰρξ οὐκ ὠφελεῖ οὐδέν·&nbsp;&nbsp; τὰ ῥήματα ἃ ἐγὼ λελάληκα ὑμῖν πνεῦμά ἐστιν καὶ ζωή ἐστιν.&nbsp;&nbsp;</span>
<span class="ver"><b>64</b></span> <span class="text">ἀλλ᾽ εἰσὶν ἐξ ὑμῶν τινες οἳ οὐ πιστεύουσιν.&nbsp;&nbsp; ᾔδει γὰρ ἐξ ἀρχῆς ὁ Ἰησοῦς τίνες εἰσὶν οἱ μὴ πιστεύοντες καὶ τίς ἐστιν ὁ παραδώσων αὐτόν.&nbsp;&nbsp;</span>
<span class="ver"><b>65</b></span> <span class="text">καὶ ἔλεγεν·&nbsp;&nbsp; διὰ τοῦτο εἴρηκα ὑμῖν ὅτι οὐδεὶς δύναται ἐλθεῖν πρός με ἐὰν μὴ ᾖ δεδομένον αὐτῷ ἐκ τοῦ πατρός.&nbsp;&nbsp;</span>
<span class="ver"><b>66</b></span> <span class="text">Ἐκ τούτου πολλοὶ ἐκ τῶν μαθητῶν αὐτοῦ ἀπῆλθον εἰς τὰ ὀπίσω καὶ οὐκέτι μετ᾽ αὐτοῦ περιεπάτουν.&nbsp;&nbsp;</span>
<span class="ver"><b>67</b></span> <span class="text">εἶπεν οὖν ὁ Ἰησοῦς τοῖς δώδεκα·&nbsp;&nbsp; μὴ καὶ ὑμεῖς θέλετε ὑπάγειν;&nbsp;&nbsp;</span>
<span class="ver"><b>68</b></span> <span class="text">ἀπεκρίθη αὐτῷ Σίμων Πέτρος·&nbsp;&nbsp; κύριε, πρὸς τίνα ἀπελευσόμεθα;&nbsp;&nbsp; ῥήματα ζωῆς αἰωνίου ἔχεις,</span>
<span class="ver"><b>69</b></span> <span class="text">καὶ ἡμεῖς πεπιστεύκαμεν καὶ ἐγνώκαμεν ὅτι σὺ εἶ ὁ ἅγιος τοῦ θεοῦ.&nbsp;&nbsp;</span>
<span class="ver"><b>70</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; οὐκ ἐγὼ ὑμᾶς τοὺς δώδεκα ἐξελεξάμην;&nbsp;&nbsp; καὶ ἐξ ὑμῶν εἷς διάβολός ἐστιν.&nbsp;&nbsp;</span>
<span class="ver"><b>71</b></span> <span class="text">ἔλεγεν δὲ τὸν Ἰούδαν Σίμωνος Ἰσκαριώτου·&nbsp;&nbsp; οὗτος γὰρ ἔμελλεν παραδιδόναι αὐτόν, εἷς ἐκ τῶν δώδεκα.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;7</div>
<span class="ver"><b>1</b></span> <span class="text">Καὶ μετὰ ταῦτα περιεπάτει ὁ Ἰησοῦς ἐν τῇ Γαλιλαίᾳ·&nbsp;&nbsp; οὐ γὰρ ἤθελεν ἐν τῇ Ἰουδαίᾳ περιπατεῖν, ὅτι ἐζήτουν αὐτὸν οἱ Ἰουδαῖοι ἀποκτεῖναι.&nbsp;&nbsp;</span>
<span class="ver"><b>2</b></span> <span class="text">Ἦν δὲ ἐγγὺς ἡ ἑορτὴ τῶν Ἰουδαίων ἡ σκηνοπηγία.&nbsp;&nbsp;</span>
<span class="ver"><b>3</b></span> <span class="text">εἶπον οὖν πρὸς αὐτὸν οἱ ἀδελφοὶ αὐτοῦ·&nbsp;&nbsp; μετάβηθι ἐντεῦθεν καὶ ὕπαγε εἰς τὴν Ἰουδαίαν, ἵνα καὶ οἱ μαθηταί σου θεωρήσουσιν σοῦ τὰ ἔργα ἃ ποιεῖς·&nbsp;&nbsp;</span>
<span class="ver"><b>4</b></span> <span class="text">οὐδεὶς γάρ τι ἐν κρυπτῷ ποιεῖ καὶ ζητεῖ αὐτὸς ἐν παρρησίᾳ εἶναι.&nbsp;&nbsp; εἰ ταῦτα ποιεῖς, φανέρωσον σεαυτὸν τῷ κόσμῳ.&nbsp;&nbsp;</span>
<span class="ver"><b>5</b></span> <span class="text">οὐδὲ γὰρ οἱ ἀδελφοὶ αὐτοῦ ἐπίστευον εἰς αὐτόν.&nbsp;&nbsp;</span>
<span class="ver"><b>6</b></span> <span class="text">λέγει οὖν αὐτοῖς ὁ Ἰησοῦς·&nbsp;&nbsp; ὁ καιρὸς ὁ ἐμὸς οὔπω πάρεστιν, ὁ δὲ καιρὸς ὁ ὑμέτερος πάντοτέ ἐστιν ἕτοιμος.&nbsp;&nbsp;</span>
<span class="ver"><b>7</b></span> <span class="text">οὐ δύναται ὁ κόσμος μισεῖν ὑμᾶς, ἐμὲ δὲ μισεῖ, ὅτι ἐγὼ μαρτυρῶ περὶ αὐτοῦ ὅτι τὰ ἔργα αὐτοῦ πονηρά ἐστιν.&nbsp;&nbsp;</span>
<span class="ver"><b>8</b></span> <span class="text">ὑμεῖς ἀνάβητε εἰς τὴν ἑορτήν·&nbsp;&nbsp; ἐγὼ οὔπω ἀναβαίνω εἰς τὴν ἑορτὴν ταύτην, ὅτι ὁ ἐμὸς καιρὸς οὔπω πεπλήρωται.&nbsp;&nbsp;</span>
<span class="ver"><b>9</b></span> <span class="text">ταῦτα δὲ εἰπὼν αὐτοῖς ἔμεινεν ἐν τῇ Γαλιλαίᾳ.&nbsp;&nbsp;</span>
<span class="ver"><b>10</b></span> <span class="text">Ὡς δὲ ἀνέβησαν οἱ ἀδελφοὶ αὐτοῦ εἰς τὴν ἑορτήν, τότε καὶ αὐτὸς ἀνέβη οὐ φανερῶς ἀλλὰ ὡς ἐν κρυπτῷ.&nbsp;&nbsp;</span>
<span class="ver"><b>11</b></span> <span class="text">οἱ οὖν Ἰουδαῖοι ἐζήτουν αὐτὸν ἐν τῇ ἑορτῇ καὶ ἔλεγον·&nbsp;&nbsp; ποῦ ἐστιν ἐκεῖνος;&nbsp;&nbsp;</span>
<span class="ver"><b>12</b></span> <span class="text">καὶ γογγυσμὸς περὶ αὐτοῦ ἦν πολὺς ἐν τοῖς ὄχλοις·&nbsp;&nbsp; οἱ μὲν ἔλεγον ὅτι ἀγαθός ἐστιν, ἄλλοι δὲ ἔλεγον·&nbsp;&nbsp; οὔ, ἀλλὰ πλανᾷ τὸν ὄχλον.&nbsp;&nbsp;</span>
<span class="ver"><b>13</b></span> <span class="text">οὐδεὶς μέντοι παρρησίᾳ ἐλάλει περὶ αὐτοῦ διὰ τὸν φόβον τῶν Ἰουδαίων.&nbsp;&nbsp;</span>
<span class="ver"><b>14</b></span> <span class="text">Ἤδη δὲ τῆς ἑορτῆς μεσούσης ἀνέβη Ἰησοῦς εἰς τὸ ἱερὸν καὶ ἐδίδασκεν.&nbsp;&nbsp;</span>
<span class="ver"><b>15</b></span> <span class="text">ἐθαύμαζον οὖν οἱ Ἰουδαῖοι λέγοντες·&nbsp;&nbsp; πῶς οὗτος γράμματα οἶδεν μὴ μεμαθηκώς;&nbsp;&nbsp;</span>
<span class="ver"><b>16</b></span> <span class="text">ἀπεκρίθη οὖν αὐτοῖς Ἰησοῦς καὶ εἶπεν·&nbsp;&nbsp; ἡ ἐμὴ διδαχὴ οὐκ ἔστιν ἐμὴ ἀλλὰ τοῦ πέμψαντός με·&nbsp;&nbsp;</span>
<span class="ver"><b>17</b></span> <span class="text">ἐάν τις θέλῃ τὸ θέλημα αὐτοῦ ποιεῖν, γνώσεται περὶ τῆς διδαχῆς πότερον ἐκ τοῦ θεοῦ ἐστιν ἢ ἐγὼ ἀπ᾽ ἐμαυτοῦ λαλῶ.&nbsp;&nbsp;</span>
<span class="ver"><b>18</b></span> <span class="text">ὁ ἀφ᾽ ἑαυτοῦ λαλῶν τὴν δόξαν τὴν ἰδίαν ζητεῖ·&nbsp;&nbsp; ὁ δὲ ζητῶν τὴν δόξαν τοῦ πέμψαντος αὐτὸν οὗτος ἀληθής ἐστιν καὶ ἀδικία ἐν αὐτῷ οὐκ ἔστιν.&nbsp;&nbsp;</span>
<span class="ver"><b>19</b></span> <span class="text">Οὐ Μωϋσῆς δέδωκεν ὑμῖν τὸν νόμον;&nbsp;&nbsp; καὶ οὐδεὶς ἐξ ὑμῶν ποιεῖ τὸν νόμον.&nbsp;&nbsp; τί με ζητεῖτε ἀποκτεῖναι;&nbsp;&nbsp;</span>
<span class="ver"><b>20</b></span> <span class="text">ἀπεκρίθη ὁ ὄχλος·&nbsp;&nbsp; δαιμόνιον ἔχεις·&nbsp;&nbsp; τίς σε ζητεῖ ἀποκτεῖναι;&nbsp;&nbsp;</span>
<span class="ver"><b>21</b></span> <span class="text">ἀπεκρίθη Ἰησοῦς καὶ εἶπεν αὐτοῖς·&nbsp;&nbsp; ἓν ἔργον ἐποίησα καὶ πάντες θαυμάζετε.&nbsp;&nbsp;</span>
<span class="ver"><b>22</b></span> <span class="text">διὰ τοῦτο Μωϋσῆς δέδωκεν ὑμῖν τὴν περιτομήν – οὐχ ὅτι ἐκ τοῦ Μωϋσέως ἐστὶν ἀλλ᾽ ἐκ τῶν πατέρων – καὶ ἐν σαββάτῳ περιτέμνετε ἄνθρωπον.&nbsp;&nbsp;</span>
<span class="ver"><b>23</b></span> <span class="text">εἰ περιτομὴν λαμβάνει ἄνθρωπος ἐν σαββάτῳ ἵνα μὴ λυθῇ ὁ νόμος Μωϋσέως, ἐμοὶ χολᾶτε ὅτι ὅλον ἄνθρωπον ὑγιῆ ἐποίησα ἐν σαββάτῳ;&nbsp;&nbsp;</span>
<span class="ver"><b>24</b></span> <span class="text">μὴ κρίνετε κατ᾽ ὄψιν, ἀλλὰ τὴν δικαίαν κρίσιν κρίνετε.&nbsp;&nbsp;</span>
<span class="ver"><b>25</b></span> <span class="text">Ἔλεγον οὖν τινες ἐκ τῶν Ἱεροσολυμειτῶν·&nbsp;&nbsp; οὐχ οὗτός ἐστιν ὃν ζητοῦσιν ἀποκτεῖναι;&nbsp;&nbsp;</span>
<span class="ver"><b>26</b></span> <span class="text">καὶ ἴδε παρρησίᾳ λαλεῖ καὶ οὐδὲν αὐτῷ λέγουσιν.&nbsp;&nbsp; μήποτε ἀληθῶς ἔγνωσαν οἱ ἄρχοντες ὅτι οὗτός ἐστιν ὁ χριστός;&nbsp;&nbsp;</span>
<span class="ver"><b>27</b></span> <span class="text">ἀλλὰ τοῦτον οἴδαμεν πόθεν ἐστίν·&nbsp;&nbsp; ὁ δὲ χριστὸς ὅταν ἔρχηται οὐδεὶς γινώσκει πόθεν ἐστίν.&nbsp;&nbsp;</span>
<span class="ver"><b>28</b></span> <span class="text">ἔκραξεν οὖν ἐν τῷ ἱερῷ διδάσκων ὁ Ἰησοῦς καὶ λέγων·&nbsp;&nbsp; κἀμὲ οἴδατε καὶ οἴδατε πόθεν εἰμί·&nbsp;&nbsp; καὶ ἀπ᾽ ἐμαυτοῦ οὐκ ἐλήλυθα, ἀλλ᾽ ἔστιν ἀληθινὸς ὁ πέμψας με, ὃν ὑμεῖς οὐκ οἴδατε·&nbsp;&nbsp;</span>
<span class="ver"><b>29</b></span> <span class="text">ἐγὼ οἶδα αὐτόν, ὅτι παρ᾽ αὐτοῦ εἰμι κἀκεῖνός με ἀπέστειλεν.&nbsp;&nbsp;</span>
<span class="ver"><b>30</b></span> <span class="text">Ἐζήτουν οὖν αὐτὸν πιάσαι, καὶ οὐδεὶς ἐπέβαλεν ἐπ᾽ αὐτὸν τὴν χεῖρα, ὅτι οὔπω ἐληλύθει ἡ ὥρα αὐτοῦ.&nbsp;&nbsp;</span>
<span class="ver"><b>31</b></span> <span class="text">Ἐκ τοῦ ὄχλου δὲ πολλοὶ ἐπίστευσαν εἰς αὐτὸν καὶ ἔλεγον·&nbsp;&nbsp; ὁ χριστὸς ὅταν ἔλθῃ μὴ πλείονα σημεῖα ποιήσει ὧν οὗτος ἐποίησεν;&nbsp;&nbsp;</span>
<span class="ver"><b>32</b></span> <span class="text">ἤκουσαν οἱ Φαρισαῖοι τοῦ ὄχλου γογγύζοντος περὶ αὐτοῦ ταῦτα, καὶ ἀπέστειλαν οἱ ἀρχιερεῖς καὶ οἱ Φαρισαῖοι ὑπηρέτας ἵνα πιάσωσιν αὐτόν.&nbsp;&nbsp;</span>
<span class="ver"><b>33</b></span> <span class="text">Εἶπεν οὖν ὁ Ἰησοῦς·&nbsp;&nbsp; ἔτι χρόνον μικρὸν μεθ᾽ ὑμῶν εἰμι καὶ ὑπάγω πρὸς τὸν πέμψαντά με.&nbsp;&nbsp;</span>
<span class="ver"><b>34</b></span> <span class="text">ζητήσετέ με καὶ οὐχ εὑρήσετέ με, καὶ ὅπου εἰμὶ ἐγὼ ὑμεῖς οὐ δύνασθε ἐλθεῖν.&nbsp;&nbsp;</span>
<span class="ver"><b>35</b></span> <span class="text">εἶπον οὖν οἱ Ἰουδαῖοι πρὸς ἑαυτούς·&nbsp;&nbsp; ποῦ οὗτος μέλλει πορεύεσθαι ὅτι ἡμεῖς οὐχ εὑρήσομεν αὐτόν;&nbsp;&nbsp; μὴ εἰς τὴν διασπορὰν τῶν Ἑλλήνων μέλλει πορεύεσθαι καὶ διδάσκειν τοὺς Ἕλληνας;&nbsp;&nbsp;</span>
<span class="ver"><b>36</b></span> <span class="text">τίς ἐστιν ὁ λόγος οὗτος ὃν εἶπεν·&nbsp;&nbsp; ζητήσετέ με καὶ οὐχ εὑρήσετέ με, καὶ ὅπου εἰμὶ ἐγὼ ὑμεῖς οὐ δύνασθε ἐλθεῖν;&nbsp;&nbsp;</span>
<span class="ver"><b>37</b></span> <span class="text">Ἐν δὲ τῇ ἐσχάτῃ ἡμέρᾳ τῇ μεγάλῃ τῆς ἑορτῆς ἵστήκει ὁ Ἰησοῦς καὶ ἔκραξεν λέγων·&nbsp;&nbsp; ἐάν τις διψᾷ ἐρχέσθω πρός με καὶ πινέτω.&nbsp;&nbsp;</span>
<span class="ver"><b>38</b></span> <span class="text">ὁ πιστεύων εἰς ἐμέ, καθὼς εἶπεν ἡ γραφή, ποταμοὶ ἐκ τῆς κοιλίας αὐτοῦ ῥεύσουσιν ὕδατος ζῶντος.&nbsp;&nbsp;</span>
<span class="ver"><b>39</b></span> <span class="text">τοῦτο δὲ εἶπεν περὶ τοῦ πνεύματος ὃ ἔμελλον λαμβάνειν οἱ πιστεύσαντες εἰς αὐτόν·&nbsp;&nbsp; οὔπω γὰρ ἦν πνεῦμα, ὅτι Ἰησοῦς οὐδέπω ἐδοξάσθη.&nbsp;&nbsp;</span>
<span class="ver"><b>40</b></span> <span class="text">Ἐκ τοῦ ὄχλου οὖν ἀκούσαντες τῶν λόγων τούτων ἔλεγον·&nbsp;&nbsp; οὗτός ἐστιν ἀληθῶς ὁ προφήτης·&nbsp;&nbsp;</span>
<span class="ver"><b>41</b></span> <span class="text">ἄλλοι ἔλεγον·&nbsp;&nbsp; οὗτός ἐστιν ὁ χριστός, οἱ δὲ ἔλεγον·&nbsp;&nbsp; μὴ γὰρ ἐκ τῆς Γαλιλαίας ὁ χριστὸς ἔρχεται;&nbsp;&nbsp;</span>
<span class="ver"><b>42</b></span> <span class="text">οὐχ ἡ γραφὴ εἶπεν ὅτι ἐκ τοῦ σπέρματος Δαυὶδ καὶ ἀπὸ Βηθλέεμ τῆς κώμης ὅπου ἦν Δαυὶδ ἔρχεται ὁ χριστός;&nbsp;&nbsp;</span>
<span class="ver"><b>43</b></span> <span class="text">σχίσμα οὖν ἐγένετο ἐν τῷ ὄχλῳ δι᾽ αὐτόν·&nbsp;&nbsp;</span>
<span class="ver"><b>44</b></span> <span class="text">τινὲς δὲ ἤθελον ἐξ αὐτῶν πιάσαι αὐτόν, ἀλλ᾽ οὐδεὶς ἐπέβαλεν ἐπ᾽ αὐτὸν τὰς χεῖρας.&nbsp;&nbsp;</span>
<span class="ver"><b>45</b></span> <span class="text">Ἦλθον οὖν οἱ ὑπηρέται πρὸς τοὺς ἀρχιερεῖς καὶ Φαρισαίους, καὶ εἶπον αὐτοῖς ἐκεῖνοι·&nbsp;&nbsp; διὰ τί οὐκ ἠγάγετε αὐτόν;&nbsp;&nbsp;</span>
<span class="ver"><b>46</b></span> <span class="text">ἀπεκρίθησαν οἱ ὑπηρέται·&nbsp;&nbsp; οὐδέποτε ἐλάλησεν οὕτως ἄνθρωπος.&nbsp;&nbsp;</span>
<span class="ver"><b>47</b></span> <span class="text">ἀπεκρίθησαν οὖν αὐτοῖς οἱ Φαρισαῖοι·&nbsp;&nbsp; μὴ καὶ ὑμεῖς πεπλάνησθε;&nbsp;&nbsp;</span>
<span class="ver"><b>48</b></span> <span class="text">μή τις ἐκ τῶν ἀρχόντων ἐπίστευσεν εἰς αὐτὸν ἢ ἐκ τῶν Φαρισαίων;&nbsp;&nbsp;</span>
<span class="ver"><b>49</b></span> <span class="text">ἀλλὰ ὁ ὄχλος οὗτος ὁ μὴ γινώσκων τὸν νόμον ἐπάρατοί εἰσιν.&nbsp;&nbsp;</span>
<span class="ver"><b>50</b></span> <span class="text">λέγει Νικόδημος πρὸς αὐτούς, ὁ ἐλθὼν πρὸς αὐτὸν πρότερον, εἷς ὢν ἐξ αὐτῶν·&nbsp;&nbsp;</span>
<span class="ver"><b>51</b></span> <span class="text">μὴ ὁ νόμος ἡμῶν κρίνει τὸν ἄνθρωπον ἐὰν μὴ ἀκούσῃ πρῶτον παρ᾽ αὐτοῦ καὶ γνῷ τί ποιεῖ;&nbsp;&nbsp;</span>
<span class="ver"><b>52</b></span> <span class="text">ἀπεκρίθησαν καὶ εἶπαν αὐτῷ·&nbsp;&nbsp; μὴ καὶ σὺ ἐκ τῆς Γαλιλαίας εἶ;&nbsp;&nbsp; ἐραύνησον καὶ ἴδε ὅτι ἐκ τῆς Γαλιλαίας προφήτης οὐκ ἐγείρεται.&nbsp;&nbsp;</span>
<span class="ver"><b>53</b></span> <span class="text"></span>
<br><br><div class="chap">ΚΑΤΑ ΙΩΑΝΝΗΝ &ensp;8</div>
<span class="ver"><b>1</b></span> <span class="text"></span>
<span class="ver"><b>2</b></span> <span class="text"></span>
<span class="ver"><b>3</b></span> <span class="text"></span>
<span class="ver"><b>4</b></span> <span class="text"></span>
<span class="ver"><b>5</b></span> <span class="text"></span>
<span class="ver"><b>6</b></span> <span class="text"></span>
<span class="ver"><b>7</b></span> <span class="text"></span>
<span class="ver"><b>8</b></span> <span class="text"></span>
<span class="ver"><b>9</b></span> <span class="text"></span>
<span class="ver"><b>10</b></span> <span class="text"></span>
<span class="ver"><b>11</b></span> <span class="text"></span>
<span class="ver"><b>12</b></span> <span class="text">Πάλιν οὖν αὐτοῖς ἐλάλησεν ὁ Ἰησοῦς λέγων·&nbsp;&nbsp; ἐγώ εἰμι τὸ φῶς τοῦ κόσμου·&nbsp;&nbsp; ὁ ἀκολουθῶν ἐμοὶ οὐ μὴ περιπατήσῃ ἐν τῇ σκοτίᾳ, ἀλλ᾽ ἕξει τὸ φῶς τῆς ζωῆς.&nbsp;&nbsp;</span>
<span class="ver"><b>13</b></span> <span class="text">Εἶπον οὖν αὐτῷ οἱ Φαρισαῖοι·&nbsp;&nbsp; σὺ περὶ σεαυτοῦ μαρτυρεῖς·&nbsp;&nbsp; ἡ μαρτυρία σου οὐκ ἔστιν ἀληθής.&nbsp;&nbsp;</span>
<span class="ver"><b>14</b></span> <span class="text">ἀπεκρίθη Ἰησοῦς καὶ εἶπεν αὐτοῖς·&nbsp;&nbsp; κἂν ἐγὼ μαρτυρῶ περὶ ἐμαυτοῦ, ἀληθής ἐστιν ἡ μαρτυρία μου, ὅτι οἶδα πόθεν ἦλθον καὶ ποῦ ὑπάγω·&nbsp;&nbsp; ὑμεῖς δὲ οὐκ οἴδατε πόθεν ἔρχομαι ἢ ποῦ ὑπάγω.&nbsp;&nbsp;</span>
<span class="ver"><b>15</b></span> <span class="text">ὑμεῖς κατὰ τὴν σάρκα κρίνετε, ἐγὼ οὐ κρίνω οὐδένα.&nbsp;&nbsp;</span>
<span class="ver"><b>16</b></span> <span class="text">καὶ ἐὰν κρίνω δὲ ἐγώ, ἡ κρίσις ἡ ἐμὴ ἀληθινή ἐστιν, ὅτι μόνος οὐκ εἰμί, ἀλλ᾽ ἐγὼ καὶ ὁ πέμψας με πατήρ.&nbsp;&nbsp;</span>
<span class="ver"><b>17</b></span> <span class="text">καὶ ἐν τῷ νόμῳ δὲ τῷ ὑμετέρῳ γέγραπται ὅτι δύο ἀνθρώπων ἡ μαρτυρία ἀληθής ἐστιν.&nbsp;&nbsp;</span>
<span class="ver"><b>18</b></span> <span class="text">ἐγώ εἰμι ὁ μαρτυρῶν περὶ ἐμαυτοῦ καὶ μαρτυρεῖ περὶ ἐμοῦ ὁ πέμψας με πατήρ.&nbsp;&nbsp;</span>
<span class="ver"><b>19</b></span> <span class="text">ἔλεγον οὖν αὐτῷ·&nbsp;&nbsp; ποῦ ἐστιν ὁ πατήρ σου;&nbsp;&nbsp; ἀπεκρίθη Ἰησοῦς·&nbsp;&nbsp; οὔτε ἐμὲ οἴδατε οὔτε τὸν πατέρα μου·&nbsp;&nbsp; εἰ ἐμὲ ᾔδειτε, καὶ τὸν πατέρα μου ἂν ᾔδειτε.&nbsp;&nbsp;</span>
<span class="ver"><b>20</b></span> <span class="text">Ταῦτα τὰ ῥήματα ἐλάλησεν ἐν τῷ γαζοφυλακίῳ διδάσκων ἐν τῷ ἱερῷ·&nbsp;&nbsp; καὶ οὐδεὶς ἐπίασεν αὐτόν, ὅτι οὔπω ἐληλύθει ἡ ὥρα αὐτοῦ.&nbsp;&nbsp;</span>
<span class="ver"><b>21</b></span> <span class="text">Εἶπεν οὖν πάλιν αὐτοῖς·&nbsp;&nbsp; ἐγὼ ὑπάγω καὶ ζητήσετέ με, καὶ ἐν τῇ ἁμαρτίᾳ ὑμῶν ἀποθανεῖσθε·&nbsp;&nbsp; ὅπου ἐγὼ ὑπάγω ὑμεῖς οὐ δύνασθε ἐλθεῖν.&nbsp;&nbsp;</span>
<span class="ver"><b>22</b></span> <span class="text">ἔλεγον οὖν οἱ Ἰουδαῖοι·&nbsp;&nbsp; μήτι ἀποκτενεῖ ἑαυτόν, ὅτι λέγει·&nbsp;&nbsp; ὅπου ἐγὼ ὑπάγω ὑμεῖς οὐ δύνασθε ἐλθεῖν;&nbsp;&nbsp;</span>
<span class="ver"><b>23</b></span> <span class="text">καὶ ἔλεγεν αὐτοῖς·&nbsp;&nbsp; ὑμεῖς ἐκ τῶν κάτω ἐστέ, ἐγὼ ἐκ τῶν ἄνω εἰμί·&nbsp;&nbsp; ὑμεῖς ἐκ τούτου τοῦ κόσμου ἐστέ, ἐγὼ οὐκ εἰμὶ ἐκ τοῦ κόσμου τούτου.&nbsp;&nbsp;</span>
<span class="ver"><b>24</b></span> <span class="text">εἶπον οὖν ὑμῖν ὅτι ἀποθανεῖσθε ἐν ταῖς ἁμαρτίαις ὑμῶν·&nbsp;&nbsp; ἐὰν γὰρ μὴ πιστεύσητε ὅτι ἐγώ εἰμι, ἀποθανεῖσθε ἐν ταῖς ἁμαρτίαις ὑμῶν.&nbsp;&nbsp;</span>
<span class="ver"><b>25</b></span> <span class="text">Ἔλεγον οὖν αὐτῷ·&nbsp;&nbsp; σὺ τίς εἶ;&nbsp;&nbsp; εἶπεν αὐτοῖς ὁ Ἰησοῦς·&nbsp;&nbsp; τὴν ἀρχὴν ὅ τι καὶ λαλῶ ὑμῖν;&nbsp;&nbsp;</span>
<span class="ver"><b>26</b></span> <span class="text">πολλὰ ἔχω περὶ ὑμῶν λαλεῖν καὶ κρίνειν, ἀλλ᾽ ὁ πέμψας με ἀληθής ἐστιν, κἀγὼ ἃ ἤκουσα παρ᾽ αὐτοῦ ταῦτα λαλῶ εἰς τὸν κόσμον.&nbsp;&nbsp;</span>
<span class="ver"><b>27</b></span> <span class="text">οὐκ ἔγνωσαν ὅτι τὸν πατέρα αὐτοῖς ἔλεγεν.&nbsp;&nbsp;</span>
<span class="ver"><b>28</b></span> <span class="text">εἶπεν οὖν αὐτοῖς ὁ Ἰησοῦς·&nbsp;&nbsp; ὅτι ὅταν ὑψώσητε τὸν υἱὸν τοῦ ἀνθρώπου, τότε γνώσεσθε ὅτι ἐγώ εἰμι, καὶ ἀπ᾽ ἐμαυτοῦ ποιῶ οὐδέν, ἀλλὰ καθὼς ἐδίδαξέν με ὁ πατὴρ ταῦτα λαλῶ.&nbsp;&nbsp;</span>
<span class="ver"><b>29</b></span> <span class="text">καὶ ὁ πέμψας με μετ᾽ ἐμοῦ ἐστιν·&nbsp;&nbsp; οὐκ ἀφῆκέν με μόνον, ὅτι ἐγὼ τὰ ἀρεστὰ αὐτῷ ποιῶ πάντοτε.&nbsp;&nbsp;</span>
<span class="ver"><b>30</b></span> <span class="text">Ταῦτα αὐτοῦ λαλοῦντος πολλοὶ ἐπίστευσαν εἰς αὐτόν.&nbsp;&nbsp;</span>
<span class="ver"><b>31</b></span> <span class="text">Ἔλεγεν οὖν ὁ Ἰησοῦς πρὸς τοὺς πεπιστευκότας αὐτῷ Ἰουδαίους·&nbsp;&nbsp; ἐὰν ὑμεῖς μείνητε ἐν τῷ λόγῳ τῷ ἐμῷ, ἀληθῶς μαθηταί μού ἐστε</span>
<span class="ver"><b>32</b></span> <span class="text">καὶ γνώσεσθε τὴν ἀλήθειαν, καὶ ἡ ἀλήθεια ἐλευθερώσει ὑμᾶς.&nbsp;&nbsp;</span>
<span class="ver"><b>33</b></span> <span class="text">ἀπεκρίθησαν πρὸς αὐτόν·&nbsp;&nbsp; σπέρμα Ἀβραάμ ἐσμεν καὶ οὐδενὶ δεδουλεύκαμεν πώποτε·&nbsp;&nbsp; πῶς σὺ λέγεις ὅτι ἐλεύθεροι γενήσεσθε;&nbsp;&nbsp;</span>
<span class="ver"><b>34</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; ἀμὴν ἀμὴν λέγω ὑμῖν ὅτι πᾶς ὁ ποιῶν τὴν ἁμαρτίαν δοῦλός ἐστιν τῆς ἁμαρτίας.&nbsp;&nbsp;</span>
<span class="ver"><b>35</b></span> <span class="text">ὁ δὲ δοῦλος οὐ μένει ἐν τῇ οἰκίᾳ εἰς τὸν αἰῶνα, ὁ υἱὸς μένει εἰς τὸν αἰῶνα.&nbsp;&nbsp;</span>
<span class="ver"><b>36</b></span> <span class="text">ἐὰν οὖν ὁ υἱὸς ὑμᾶς ἐλευθερώσῃ, ὄντως ἐλεύθεροι ἔσεσθε.&nbsp;&nbsp;</span>
<span class="ver"><b>37</b></span> <span class="text">Οἶδα ὅτι σπέρμα Ἀβραάμ ἐστε·&nbsp;&nbsp; ἀλλὰ ζητεῖτέ με ἀποκτεῖναι, ὅτι ὁ λόγος ὁ ἐμὸς οὐ χωρεῖ ἐν ὑμῖν.&nbsp;&nbsp;</span>
<span class="ver"><b>38</b></span> <span class="text">ἃ ἐγὼ ἑώρακα παρὰ τῷ πατρὶ λαλῶ·&nbsp;&nbsp; καὶ ὑμεῖς οὖν ἃ ἠκούσατε παρὰ τοῦ πατρὸς ποιεῖτε.&nbsp;&nbsp;</span>
<span class="ver"><b>39</b></span> <span class="text">Ἀπεκρίθησαν καὶ εἶπαν αὐτῷ·&nbsp;&nbsp; ὁ πατὴρ ἡμῶν Ἀβραάμ ἐστιν.&nbsp;&nbsp; λέγει αὐτοῖς ὁ Ἰησοῦς·&nbsp;&nbsp; εἰ τέκνα τοῦ Ἀβραάμ ἐστε, τὰ ἔργα τοῦ Ἀβραὰμ ἐποιεῖτε·&nbsp;&nbsp;</span>
<span class="ver"><b>40</b></span> <span class="text">νῦν δὲ ζητεῖτέ με ἀποκτεῖναι ἄνθρωπον ὃς τὴν ἀλήθειαν ὑμῖν λελάληκα ἣν ἤκουσα παρὰ τοῦ θεοῦ·&nbsp;&nbsp; τοῦτο Ἀβραὰμ οὐκ ἐποίησεν.&nbsp;&nbsp;</span>
<span class="ver"><b>41</b></span> <span class="text">ὑμεῖς ποιεῖτε τὰ ἔργα τοῦ πατρὸς ὑμῶν.&nbsp;&nbsp; Εἶπαν οὖν αὐτῷ·&nbsp;&nbsp; ἡμεῖς ἐκ πορνείας οὐ γεγεννήμεθα, ἕνα πατέρα ἔχομεν τὸν θεόν.&nbsp;&nbsp;</span>
<span class="ver"><b>42</b></span> <span class="text">εἶπεν αὐτοῖς ὁ Ἰησοῦς·&nbsp;&nbsp; εἰ ὁ θεὸς πατὴρ ὑμῶν ἦν ἠγαπᾶτε ἂν ἐμέ, ἐγὼ γὰρ ἐκ τοῦ θεοῦ ἐξῆλθον καὶ ἥκω·&nbsp;&nbsp; οὐδὲ γὰρ ἀπ᾽ ἐμαυτοῦ ἐλήλυθα, ἀλλ᾽ ἐκεῖνός με ἀπέστειλεν.&nbsp;&nbsp;</span>
<span class="ver"><b>43</b></span> <span class="text">διὰ τί τὴν λαλιὰν τὴν ἐμὴν οὐ γινώσκετε;&nbsp;&nbsp; ὅτι οὐ δύνασθε ἀκούειν τὸν λόγον τὸν ἐμόν.&nbsp;&nbsp;</span>
<span class="ver"><b>44</b></span> <span class="text">ὑμεῖς ἐκ τοῦ πατρὸς τοῦ διαβόλου ἐστὲ καὶ τὰς ἐπιθυμίας τοῦ πατρὸς ὑμῶν θέλετε ποιεῖν.&nbsp;&nbsp; ἐκεῖνος ἀνθρωποκτόνος ἦν ἀπ᾽ ἀρχῆς καὶ ἐν τῇ ἀληθείᾳ οὐκ ἔστηκεν, ὅτι οὐκ ἔστιν ἀλήθεια ἐν αὐτῷ.&nbsp;&nbsp; ὅταν λαλῇ τὸ ψεῦδος, ἐκ τῶν ἰδίων λαλεῖ, ὅτι ψεύστης ἐστὶν καὶ ὁ πατὴρ αὐτοῦ.&nbsp;&nbsp;</span>
<span class="ver"><b>45</b></span> <span class="text">ἐγὼ δὲ ὅτι τὴν ἀλήθειαν λέγω, οὐ πιστεύετέ μοι.&nbsp;&nbsp;</span>
<span class="ver"><b>46</b></span> <span class="text">τίς ἐξ ὑμῶν ἐλέγχει με περὶ ἁμαρτίας;&nbsp;&nbsp; εἰ ἀλήθειαν λέγω, διὰ τί ὑμεῖς οὐ πιστεύετέ μοι;&nbsp;&nbsp;</span>
<span class="ver"><b>47</b></span> <span class="text">ὁ ὢν ἐκ τοῦ θεοῦ τὰ ῥήματα τοῦ θεοῦ ἀκούει·&nbsp;&nbsp; διὰ τοῦτο ὑμεῖς οὐκ ἀκούετε, ὅτι ἐκ τοῦ θεοῦ οὐκ ἐστέ.&nbsp;&nbsp;</span>
<span class="ver"><b>48</b></span> <span class="text">Ἀπεκρίθησαν οἱ Ἰουδαῖοι καὶ εἶπαν αὐτῷ·&nbsp;&nbsp; οὐ καλῶς λέγομεν ἡμεῖς ὅτι Σαμαρείτης εἶ σὺ καὶ δαιμόνιον ἔχεις;&nbsp;&nbsp;</span>
<span class="ver"><b>49</b></span> <span class="text">ἀπεκρίθη Ἰησοῦς·&nbsp;&nbsp; ἐγὼ δαιμόνιον οὐκ ἔχω, ἀλλὰ τιμῶ τὸν πατέρα μου, καὶ ὑμεῖς ἀτιμάζετέ με.&nbsp;&nbsp;</span>
<span class="ver"><b>50</b></span> <span class="text">ἐγὼ δὲ οὐ ζητῶ τὴν δόξαν μου·&nbsp;&nbsp; ἔστιν ὁ ζητῶν καὶ κρίνων.&nbsp;&nbsp;</span>
<span class="ver"><b>51</b></span> <span class="text">ἀμὴν ἀμὴν λέγω ὑμῖν, ἐάν τις τὸν ἐμὸν λόγον τηρήσῃ, θάνατον οὐ μὴ θεωρήσῃ εἰς τὸν αἰῶνα.&nbsp;&nbsp;</span>
<span class="ver"><b>52</b></span> <span class="text">Εἶπον αὐτῷ οἱ Ἰουδαῖοι·&nbsp;&nbsp; νῦν ἐγνώκαμεν ὅτι δαιμόνιον ἔχεις.&nbsp;&nbsp; Ἀβραὰμ ἀπέθανεν καὶ οἱ προφῆται, καὶ σὺ λέγεις·&nbsp;&nbsp; ἐάν τις τὸν λόγον μου τηρήσῃ, οὐ μὴ γεύσηται θανάτου εἰς τὸν αἰῶνα.&nbsp;&nbsp;</span>
<span class="ver"><b>53</b></span> <span class="text">μὴ σὺ μείζων εἶ τοῦ πατρὸς ἡμῶν Ἀβραάμ, ὅστις ἀπέθανεν;&nbsp;&nbsp; καὶ οἱ προφῆται ἀπέθανον.&nbsp;&nbsp; τίνα σεαυτὸν ποιεῖς;&nbsp;&nbsp;</span>
<span class="ver"><b>54</b></span> <span class="text">ἀπεκρίθη Ἰησοῦς·&nbsp;&nbsp; ἐὰν ἐγὼ δοξάσω ἐμαυτόν, ἡ δόξα μου οὐδέν ἐστιν·&nbsp;&nbsp; ἔστιν ὁ πατήρ μου ὁ δοξάζων με, ὃν ὑμεῖς λέγετε ὅτι θεὸς ἡμῶν ἐστιν,</span>
<span class="ver"><b>55</b></span> <span class="text">καὶ οὐκ ἐγνώκατε αὐτόν, ἐγὼ δὲ οἶδα αὐτόν.&nbsp;&nbsp; κἂν εἴπω ὅτι οὐκ οἶδα αὐτόν, ἔσομαι ὅμοιος ὑμῖν ψεύστης·&nbsp;&nbsp; ἀλλὰ οἶδα αὐτὸν καὶ τὸν λόγον αὐτοῦ τηρῶ.&nbsp;&nbsp;</span>
<span class="ver"><b>56</b></span> <span class="text">Ἀβραὰμ ὁ πατὴρ ὑμῶν ἠγαλλιάσατο ἵνα ἴδῃ τὴν ἡμέραν τὴν ἐμήν, καὶ εἶδεν καὶ ἐχάρη.&nbsp;&nbsp;</span>
<span class="ver"><b>57</b></span> <span class="text">εἶπον οὖν οἱ Ἰουδαῖοι πρὸς αὐτόν·&nbsp;&nbsp; πεντήκοντα ἔτη οὔπω ἔχεις καὶ Ἀβραὰμ ἑώρακας;&nbsp;&nbsp;</span>
<span class="ver"><b>58</b></span> <span class="text">εἶπεν αὐτοῖς Ἰησοῦς·&nbsp;&nbsp; ἀμὴν ἀμὴν λέγω ὑμῖν, πρὶν Ἀβραὰμ γενέσθαι ἐγὼ εἰμί.&nbsp;&nbsp;</span>
<span class="ver"><b>59</b></span> <span class="text">Ἦραν οὖν λίθους ἵνα βάλωσιν ἐπ᾽ αὐτόν.&nbsp;&nbsp; Ἰησοῦς δὲ ἐκρύβη καὶ ἐξῆλθεν ἐκ τοῦ ἱεροῦ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;9</div>
<span class="ver"><b>1</b></span> <span class="text">Καὶ παράγων εἶδεν ἄνθρωπον τυφλὸν ἐκ γενετῆς.&nbsp;&nbsp;</span>
<span class="ver"><b>2</b></span> <span class="text">καὶ ἠρώτησαν αὐτὸν οἱ μαθηταὶ αὐτοῦ λέγοντες·&nbsp;&nbsp; ῥαββεί, τίς ἥμαρτεν, οὗτος ἢ οἱ γονεῖς αὐτοῦ, ἵνα τυφλὸς γεννηθῇ;&nbsp;&nbsp;</span>
<span class="ver"><b>3</b></span> <span class="text">ἀπεκρίθη Ἰησοῦς·&nbsp;&nbsp; οὔτε οὗτος ἥμαρτεν οὔτε οἱ γονεῖς αὐτοῦ, ἀλλ᾽ ἵνα φανερωθῇ τὰ ἔργα τοῦ θεοῦ ἐν αὐτῷ.&nbsp;&nbsp;</span>
<span class="ver"><b>4</b></span> <span class="text">ἡμᾶς δεῖ ἐργάζεσθαι τὰ ἔργα τοῦ πέμψαντός με ἕως ἡμέρα ἐστίν·&nbsp;&nbsp; ἔρχεται νὺξ ὅτε οὐδεὶς δύναται ἐργάζεσθαι.&nbsp;&nbsp;</span>
<span class="ver"><b>5</b></span> <span class="text">ὅταν ἐν τῷ κόσμῳ ὦ, φῶς εἰμι τοῦ κόσμου.&nbsp;&nbsp;</span>
<span class="ver"><b>6</b></span> <span class="text">Ταῦτα εἰπὼν ἔπτυσεν χαμαὶ καὶ ἐποίησεν πηλὸν ἐκ τοῦ πτύσματος καὶ ἐπέχρισεν αὐτοῦ τὸν πηλὸν ἐπὶ τοὺς ὀφθαλμοὺς</span>
<span class="ver"><b>7</b></span> <span class="text">καὶ εἶπεν αὐτῷ·&nbsp;&nbsp; ὕπαγε νίψαι εἰς τὴν κολυμβήθραν τοῦ Σιλωάμ ὃ ἑρμηνεύεται ἀπεσταλμένος.&nbsp;&nbsp; ἀπῆλθεν οὖν καὶ ἐνίψατο καὶ ἦλθεν βλέπων.&nbsp;&nbsp;</span>
<span class="ver"><b>8</b></span> <span class="text">Οἱ οὖν γείτονες καὶ οἱ θεωροῦντες αὐτὸν τὸ πρότερον ὅτι προσαίτης ἦν ἔλεγον·&nbsp;&nbsp; οὐχ οὗτός ἐστιν ὁ καθήμενος καὶ προσαιτῶν;&nbsp;&nbsp;</span>
<span class="ver"><b>9</b></span> <span class="text">ἄλλοι ἔλεγον ὅτι οὗτός ἐστιν, ἄλλοι ἔλεγον·&nbsp;&nbsp; οὐχί, ἀλλὰ ὅμοιος αὐτῷ ἐστιν.&nbsp;&nbsp; ἐκεῖνος ἔλεγεν ὅτι ἐγώ εἰμι.&nbsp;&nbsp;</span>
<span class="ver"><b>10</b></span> <span class="text">ἔλεγον οὖν αὐτῷ·&nbsp;&nbsp; πῶς ἠνεῴχθησάν σου οἱ ὀφθαλμοί;&nbsp;&nbsp;</span>
<span class="ver"><b>11</b></span> <span class="text">ἀπεκρίθη ἐκεῖνος·&nbsp;&nbsp; ὁ ἄνθρωπος ὁ λεγόμενος Ἰησοῦς πηλὸν ἐποίησεν καὶ ἐπέχρισέν μου τοὺς ὀφθαλμοὺς καὶ εἶπέν μοι ὅτι ὕπαγε εἰς τὸν Σιλωὰμ καὶ νίψαι·&nbsp;&nbsp; ἀπελθὼν οὖν καὶ νιψάμενος ἀνέβλεψα.&nbsp;&nbsp;</span>
<span class="ver"><b>12</b></span> <span class="text">καὶ εἶπαν αὐτῷ·&nbsp;&nbsp; ποῦ ἐστιν ἐκεῖνος;&nbsp;&nbsp; λέγει·&nbsp;&nbsp; οὐκ οἶδα.&nbsp;&nbsp;</span>
<span class="ver"><b>13</b></span> <span class="text">Ἄγουσιν αὐτὸν πρὸς τοὺς Φαρισαίους τόν ποτε τυφλόν.&nbsp;&nbsp;</span>
<span class="ver"><b>14</b></span> <span class="text">ἦν δὲ σάββατον ἐν ᾗ ἡμέρᾳ τὸν πηλὸν ἐποίησεν ὁ Ἰησοῦς καὶ ἀνέῳξεν αὐτοῦ τοὺς ὀφθαλμούς.&nbsp;&nbsp;</span>
<span class="ver"><b>15</b></span> <span class="text">πάλιν οὖν ἠρώτων αὐτὸν καὶ οἱ Φαρισαῖοι πῶς ἀνέβλεψεν.&nbsp;&nbsp; ὁ δὲ εἶπεν αὐτοῖς·&nbsp;&nbsp; πηλὸν ἐπέθηκέν μου ἐπὶ τοὺς ὀφθαλμοὺς καὶ ἐνιψάμην καὶ βλέπω.&nbsp;&nbsp;</span>
<span class="ver"><b>16</b></span> <span class="text">ἔλεγον οὖν ἐκ τῶν Φαρισαίων τινές·&nbsp;&nbsp; οὐκ ἔστιν οὗτος παρὰ θεοῦ ὁ ἄνθρωπος, ὅτι τὸ σάββατον οὐ τηρεῖ.&nbsp;&nbsp; ἄλλοι ἔλεγον·&nbsp;&nbsp; πῶς δύναται ἄνθρωπος ἁμαρτωλὸς τοιαῦτα σημεῖα ποιεῖν;&nbsp;&nbsp; καὶ σχίσμα ἦν ἐν αὐτοῖς.&nbsp;&nbsp;</span>
<span class="ver"><b>17</b></span> <span class="text">λέγουσιν οὖν τῷ τυφλῷ πάλιν·&nbsp;&nbsp; τί σὺ λέγεις περὶ αὐτοῦ, ὅτι ἠνέῳξέν σου τοὺς ὀφθαλμούς;&nbsp;&nbsp; ὁ δὲ εἶπεν ὅτι προφήτης ἐστίν.&nbsp;&nbsp;</span>
<span class="ver"><b>18</b></span> <span class="text">Οὐκ ἐπίστευσαν οὖν οἱ Ἰουδαῖοι περὶ αὐτοῦ ὅτι ἦν τυφλὸς καὶ ἀνέβλεψεν ἕως ὅτου ἐφώνησαν τοὺς γονεῖς αὐτοῦ τοῦ ἀναβλέψαντος</span>
<span class="ver"><b>19</b></span> <span class="text">καὶ ἠρώτησαν αὐτοὺς λέγοντες·&nbsp;&nbsp; οὗτός ἐστιν ὁ υἱὸς ὑμῶν, ὃν ὑμεῖς λέγετε ὅτι τυφλὸς ἐγεννήθη;&nbsp;&nbsp; πῶς οὖν βλέπει ἄρτι;&nbsp;&nbsp;</span>
<span class="ver"><b>20</b></span> <span class="text">ἀπεκρίθησαν οὖν οἱ γονεῖς αὐτοῦ καὶ εἶπαν·&nbsp;&nbsp; οἴδαμεν ὅτι οὗτός ἐστιν ὁ υἱὸς ἡμῶν καὶ ὅτι τυφλὸς ἐγεννήθη·&nbsp;&nbsp;</span>
<span class="ver"><b>21</b></span> <span class="text">πῶς δὲ νῦν βλέπει οὐκ οἴδαμεν, ἢ τίς ἤνοιξεν αὐτοῦ τοὺς ὀφθαλμοὺς ἡμεῖς οὐκ οἴδαμεν·&nbsp;&nbsp; αὐτὸν ἐρωτήσατε, ἡλικίαν ἔχει, αὐτὸς περὶ ἑαυτοῦ λαλήσει.&nbsp;&nbsp;</span>
<span class="ver"><b>22</b></span> <span class="text">ταῦτα εἶπαν οἱ γονεῖς αὐτοῦ ὅτι ἐφοβοῦντο τοὺς Ἰουδαίους·&nbsp;&nbsp; ἤδη γὰρ συνετέθειντο οἱ Ἰουδαῖοι ἵνα ἐάν τις αὐτὸν ὁμολογήσῃ χριστόν, ἀποσυνάγωγος γένηται.&nbsp;&nbsp;</span>
<span class="ver"><b>23</b></span> <span class="text">διὰ τοῦτο οἱ γονεῖς αὐτοῦ εἶπαν ὅτι ἡλικίαν ἔχει, αὐτὸν ἐπερωτήσατε.&nbsp;&nbsp;</span>
<span class="ver"><b>24</b></span> <span class="text">Ἐφώνησαν οὖν τὸν ἄνθρωπον ἐκ δευτέρου ὃς ἦν τυφλὸς καὶ εἶπαν αὐτῷ·&nbsp;&nbsp; δὸς δόξαν τῷ θεῷ·&nbsp;&nbsp; ἡμεῖς οἴδαμεν ὅτι οὗτος ὁ ἄνθρωπος ἁμαρτωλός ἐστιν.&nbsp;&nbsp;</span>
<span class="ver"><b>25</b></span> <span class="text">ἀπεκρίθη οὖν ἐκεῖνος·&nbsp;&nbsp; εἰ ἁμαρτωλός ἐστιν οὐκ οἶδα·&nbsp;&nbsp; ἓν οἶδα ὅτι τυφλὸς ὢν ἄρτι βλέπω.&nbsp;&nbsp;</span>
<span class="ver"><b>26</b></span> <span class="text">εἶπον οὖν αὐτῷ·&nbsp;&nbsp; τί ἐποίησέν σοι;&nbsp;&nbsp; πῶς ἤνοιξέν σου τοὺς ὀφθαλμούς;&nbsp;&nbsp;</span>
<span class="ver"><b>27</b></span> <span class="text">ἀπεκρίθη αὐτοῖς·&nbsp;&nbsp; εἶπον ὑμῖν ἤδη καὶ οὐκ ἠκούσατε·&nbsp;&nbsp; τί πάλιν θέλετε ἀκούειν;&nbsp;&nbsp; μὴ καὶ ὑμεῖς θέλετε αὐτοῦ μαθηταὶ γενέσθαι;&nbsp;&nbsp;</span>
<span class="ver"><b>28</b></span> <span class="text">καὶ ἐλοιδόρησαν αὐτὸν καὶ εἶπαν·&nbsp;&nbsp; σὺ μαθητὴς εἶ ἐκείνου, ἡμεῖς δὲ τοῦ Μωϋσέως ἐσμὲν μαθηταί·&nbsp;&nbsp;</span>
<span class="ver"><b>29</b></span> <span class="text">ἡμεῖς οἴδαμεν ὅτι Μωϋσεῖ λελάληκεν ὁ θεός, τοῦτον δὲ οὐκ οἴδαμεν πόθεν ἐστίν.&nbsp;&nbsp;</span>
<span class="ver"><b>30</b></span> <span class="text">ἀπεκρίθη ὁ ἄνθρωπος καὶ εἶπεν αὐτοῖς·&nbsp;&nbsp; ἐν τούτῳ γὰρ τὸ θαυμαστόν ἐστιν, ὅτι ὑμεῖς οὐκ οἴδατε πόθεν ἐστίν, καὶ ἤνοιξέν μου τοὺς ὀφθαλμούς.&nbsp;&nbsp;</span>
<span class="ver"><b>31</b></span> <span class="text">οἴδαμεν ὅτι ἁμαρτωλῶν ὁ θεὸς οὐκ ἀκούει, ἀλλ᾽ ἐάν τις θεοσεβὴς ᾖ καὶ τὸ θέλημα αὐτοῦ ποιῇ τούτου ἀκούει.&nbsp;&nbsp;</span>
<span class="ver"><b>32</b></span> <span class="text">ἐκ τοῦ αἰῶνος οὐκ ἠκούσθη ὅτι ἠνέῳξέν τις ὀφθαλμοὺς τυφλοῦ γεγεννημένου·&nbsp;&nbsp;</span>
<span class="ver"><b>33</b></span> <span class="text">εἰ μὴ ἦν οὗτος παρὰ θεοῦ, οὐκ ἠδύνατο ποιεῖν οὐδέν.&nbsp;&nbsp;</span>
<span class="ver"><b>34</b></span> <span class="text">ἀπεκρίθησαν καὶ εἶπαν αὐτῷ·&nbsp;&nbsp; ἐν ἁμαρτίαις σὺ ἐγεννήθης ὅλος καὶ σὺ διδάσκεις ἡμᾶς;&nbsp;&nbsp; καὶ ἐξέβαλον αὐτὸν ἔξω.&nbsp;&nbsp;</span>
<span class="ver"><b>35</b></span> <span class="text">Ἤκουσεν Ἰησοῦς ὅτι ἐξέβαλον αὐτὸν ἔξω καὶ εὑρὼν αὐτὸν εἶπεν·&nbsp;&nbsp; σὺ πιστεύεις εἰς τὸν υἱὸν τοῦ ἀνθρώπου;&nbsp;&nbsp;</span>
<span class="ver"><b>36</b></span> <span class="text">ἀπεκρίθη ἐκεῖνος καὶ εἶπεν·&nbsp;&nbsp; καὶ τίς ἐστιν, κύριε, ἵνα πιστεύσω εἰς αὐτόν;&nbsp;&nbsp;</span>
<span class="ver"><b>37</b></span> <span class="text">εἶπεν αὐτῷ ὁ Ἰησοῦς·&nbsp;&nbsp; καὶ ἑώρακας αὐτὸν καὶ ὁ λαλῶν μετὰ σοῦ ἐκεῖνός ἐστιν.&nbsp;&nbsp;</span>
<span class="ver"><b>38</b></span> <span class="text">ὁ δὲ ἔφη·&nbsp;&nbsp; πιστεύω, κύριε·&nbsp;&nbsp; καὶ προσεκύνησεν αὐτῷ.&nbsp;&nbsp;</span>
<span class="ver"><b>39</b></span> <span class="text">Καὶ εἶπεν ὁ Ἰησοῦς·&nbsp;&nbsp; εἰς κρίμα ἐγὼ εἰς τὸν κόσμον τοῦτον ἦλθον, ἵνα οἱ μὴ βλέποντες βλέπωσιν καὶ οἱ βλέποντες τυφλοὶ γένωνται.&nbsp;&nbsp;</span>
<span class="ver"><b>40</b></span> <span class="text">ἤκουσαν ἐκ τῶν Φαρισαίων ταῦτα οἱ μετ᾽ αὐτοῦ ὄντες καὶ εἶπον αὐτῷ·&nbsp;&nbsp; μὴ καὶ ἡμεῖς τυφλοί ἐσμεν;&nbsp;&nbsp;</span>
<span class="ver"><b>41</b></span> <span class="text">εἶπεν αὐτοῖς Ἰησοῦς·&nbsp;&nbsp; εἰ τυφλοὶ ἦτε, οὐκ ἂν εἴχετε ἁμαρτίαν·&nbsp;&nbsp; νῦν δὲ λέγετε ὅτι βλέπομεν, ἡ ἁμαρτία ὑμῶν μένει.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;10</div>
<span class="ver"><b>1</b></span> <span class="text">Ἀμὴν ἀμὴν λέγω ὑμῖν, ὁ μὴ εἰσερχόμενος διὰ τῆς θύρας εἰς τὴν αὐλὴν τῶν προβάτων ἀλλὰ ἀναβαίνων ἀλλαχόθεν ἐκεῖνος κλέπτης ἐστὶν καὶ λῃστής·&nbsp;&nbsp;</span>
<span class="ver"><b>2</b></span> <span class="text">ὁ δὲ εἰσερχόμενος διὰ τῆς θύρας ποιμήν ἐστιν τῶν προβάτων.&nbsp;&nbsp;</span>
<span class="ver"><b>3</b></span> <span class="text">τούτῳ ὁ θυρωρὸς ἀνοίγει καὶ τὰ πρόβατα τῆς φωνῆς αὐτοῦ ἀκούει καὶ τὰ ἴδια πρόβατα φωνεῖ κατ᾽ ὄνομα καὶ ἐξάγει αὐτά.&nbsp;&nbsp;</span>
<span class="ver"><b>4</b></span> <span class="text">ὅταν τὰ ἴδια πάντα ἐκβάλῃ, ἔμπροσθεν αὐτῶν πορεύεται καὶ τὰ πρόβατα αὐτῷ ἀκολουθεῖ, ὅτι οἴδασιν τὴν φωνὴν αὐτοῦ·&nbsp;&nbsp;</span>
<span class="ver"><b>5</b></span> <span class="text">ἀλλοτρίῳ δὲ οὐ μὴ ἀκολουθήσωσιν, ἀλλὰ φεύξονται ἀπ᾽ αὐτοῦ, ὅτι οὐκ οἴδασιν τῶν ἀλλοτρίων τὴν φωνήν.&nbsp;&nbsp;</span>
<span class="ver"><b>6</b></span> <span class="text">Ταύτην τὴν παροιμίαν εἶπεν αὐτοῖς ὁ Ἰησοῦς, ἐκεῖνοι δὲ οὐκ ἔγνωσαν τίνα ἦν ἃ ἐλάλει αὐτοῖς.&nbsp;&nbsp;</span>
<span class="ver"><b>7</b></span> <span class="text">Εἶπεν οὖν αὐτοῖς πάλιν ὁ Ἰησοῦς·&nbsp;&nbsp; ἀμὴν ἀμὴν λέγω ὑμῖν ὅτι ἐγώ εἰμι ἡ θύρα τῶν προβάτων.&nbsp;&nbsp;</span>
<span class="ver"><b>8</b></span> <span class="text">πάντες ὅσοι ἦλθον πρὸ ἐμοῦ κλέπται εἰσὶν καὶ λῃσταί, ἀλλ᾽ οὐκ ἤκουσαν αὐτῶν τὰ πρόβατα.&nbsp;&nbsp;</span>
<span class="ver"><b>9</b></span> <span class="text">ἐγώ εἰμι ἡ θύρα·&nbsp;&nbsp; δι᾽ ἐμοῦ ἐάν τις εἰσέλθῃ σωθήσεται καὶ εἰσελεύσεται καὶ ἐξελεύσεται καὶ νομὴν εὑρήσει.&nbsp;&nbsp;</span>
<span class="ver"><b>10</b></span> <span class="text">ὁ κλέπτης οὐκ ἔρχεται εἰ μὴ ἵνα κλέψῃ καὶ θύσῃ καὶ ἀπολέσῃ·&nbsp;&nbsp; ἐγὼ ἦλθον ἵνα ζωὴν ἔχωσιν καὶ περισσὸν ἔχωσιν.&nbsp;&nbsp;</span>
<span class="ver"><b>11</b></span> <span class="text">Ἐγώ εἰμι ὁ ποιμὴν ὁ καλός.&nbsp;&nbsp; ὁ ποιμὴν ὁ καλὸς τὴν ψυχὴν αὐτοῦ τίθησιν ὑπὲρ τῶν προβάτων·&nbsp;&nbsp;</span>
<span class="ver"><b>12</b></span> <span class="text">ὁ μισθωτὸς καὶ οὐκ ὢν ποιμήν, οὗ οὐκ ἔστιν τὰ πρόβατα ἴδια, θεωρεῖ τὸν λύκον ἐρχόμενον καὶ ἀφίησιν τὰ πρόβατα καὶ φεύγει – καὶ ὁ λύκος ἁρπάζει αὐτὰ καὶ σκορπίζει –</span>
<span class="ver"><b>13</b></span> <span class="text">ὅτι μισθωτός ἐστιν καὶ οὐ μέλει αὐτῷ περὶ τῶν προβάτων.&nbsp;&nbsp;</span>
<span class="ver"><b>14</b></span> <span class="text">Ἐγώ εἰμι ὁ ποιμὴν ὁ καλὸς καὶ γινώσκω τὰ ἐμὰ καὶ γινώσκουσίν με τὰ ἐμά,</span>
<span class="ver"><b>15</b></span> <span class="text">καθὼς γινώσκει με ὁ πατὴρ κἀγὼ γινώσκω τὸν πατέρα, καὶ τὴν ψυχήν μου τίθημι ὑπὲρ τῶν προβάτων.&nbsp;&nbsp;</span>
<span class="ver"><b>16</b></span> <span class="text">καὶ ἄλλα πρόβατα ἔχω ἃ οὐκ ἔστιν ἐκ τῆς αὐλῆς ταύτης·&nbsp;&nbsp; κἀκεῖνα δεῖ με ἀγαγεῖν καὶ τῆς φωνῆς μου ἀκούσουσιν, καὶ γενήσονται μία ποίμνη, εἷς ποιμήν.&nbsp;&nbsp;</span>
<span class="ver"><b>17</b></span> <span class="text">Διὰ τοῦτό με ὁ πατὴρ ἀγαπᾷ ὅτι ἐγὼ τίθημι τὴν ψυχήν μου, ἵνα πάλιν λάβω αὐτήν.&nbsp;&nbsp;</span>
<span class="ver"><b>18</b></span> <span class="text">οὐδεὶς ἦρεν αὐτὴν ἀπ᾽ ἐμοῦ, ἀλλ᾽ ἐγὼ τίθημι αὐτὴν ἀπ᾽ ἐμαυτοῦ.&nbsp;&nbsp; ἐξουσίαν ἔχω θεῖναι αὐτήν, καὶ ἐξουσίαν ἔχω πάλιν λαβεῖν αὐτήν·&nbsp;&nbsp; ταύτην τὴν ἐντολὴν ἔλαβον παρὰ τοῦ πατρός μου.&nbsp;&nbsp;</span>
<span class="ver"><b>19</b></span> <span class="text">Σχίσμα πάλιν ἐγένετο ἐν τοῖς Ἰουδαίοις διὰ τοὺς λόγους τούτους.&nbsp;&nbsp;</span>
<span class="ver"><b>20</b></span> <span class="text">ἔλεγον δὲ πολλοὶ ἐξ αὐτῶν·&nbsp;&nbsp; δαιμόνιον ἔχει καὶ μαίνεται·&nbsp;&nbsp; τί αὐτοῦ ἀκούετε;&nbsp;&nbsp;</span>
<span class="ver"><b>21</b></span> <span class="text">ἄλλοι ἔλεγον·&nbsp;&nbsp; ταῦτα τὰ ῥήματα οὐκ ἔστιν δαιμονιζομένου·&nbsp;&nbsp; μὴ δαιμόνιον δύναται τυφλῶν ὀφθαλμοὺς ἀνοῖξαι;&nbsp;&nbsp;</span>
<span class="ver"><b>22</b></span> <span class="text">Ἐγένετο τότε τὰ ἐνκαίνια ἐν τοῖς Ἱεροσολύμοις, χειμὼν ἦν,</span>
<span class="ver"><b>23</b></span> <span class="text">καὶ περιεπάτει ὁ Ἰησοῦς ἐν τῷ ἱερῷ ἐν τῇ στοᾷ τοῦ Σολομῶνος.&nbsp;&nbsp;</span>
<span class="ver"><b>24</b></span> <span class="text">ἐκύκλωσαν οὖν αὐτὸν οἱ Ἰουδαῖοι καὶ ἔλεγον αὐτῷ·&nbsp;&nbsp; ἕως πότε τὴν ψυχὴν ἡμῶν αἴρεις;&nbsp;&nbsp; εἰ σὺ εἶ ὁ χριστός, εἰπὲ ἡμῖν παρρησίᾳ.&nbsp;&nbsp;</span>
<span class="ver"><b>25</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; εἶπον ὑμῖν καὶ οὐ πιστεύετε·&nbsp;&nbsp; τὰ ἔργα ἃ ἐγὼ ποιῶ ἐν τῷ ὀνόματι τοῦ πατρός μου ταῦτα μαρτυρεῖ περὶ ἐμοῦ·&nbsp;&nbsp;</span>
<span class="ver"><b>26</b></span> <span class="text">ἀλλὰ ὑμεῖς οὐ πιστεύετε, ὅτι οὐκ ἐστὲ ἐκ τῶν προβάτων τῶν ἐμῶν.&nbsp;&nbsp;</span>
<span class="ver"><b>27</b></span> <span class="text">τὰ πρόβατα τὰ ἐμὰ τῆς φωνῆς μου ἀκούουσιν, κἀγὼ γινώσκω αὐτὰ καὶ ἀκολουθοῦσίν μοι,</span>
<span class="ver"><b>28</b></span> <span class="text">κἀγὼ δίδωμι αὐτοῖς ζωὴν αἰώνιον καὶ οὐ μὴ ἀπόλωνται εἰς τὸν αἰῶνα καὶ οὐχ ἁρπάσει τις αὐτὰ ἐκ τῆς χειρός μου.&nbsp;&nbsp;</span>
<span class="ver"><b>29</b></span> <span class="text">ὁ πατήρ μου ὃς δέδωκέν μοι πάντων μεῖζων ἐστιν, καὶ οὐδεὶς δύναται ἁρπάζειν ἐκ τῆς χειρὸς τοῦ πατρός.&nbsp;&nbsp;</span>
<span class="ver"><b>30</b></span> <span class="text">ἐγὼ καὶ ὁ πατὴρ ἕν ἐσμεν.&nbsp;&nbsp;</span>
<span class="ver"><b>31</b></span> <span class="text">Ἐβάστασαν πάλιν λίθους οἱ Ἰουδαῖοι ἵνα λιθάσωσιν αὐτόν.&nbsp;&nbsp;</span>
<span class="ver"><b>32</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; πολλὰ ἔργα καλὰ ἔδειξα ὑμῖν ἐκ τοῦ πατρός·&nbsp;&nbsp; διὰ ποῖον αὐτῶν ἔργον ἐμὲ λιθάζετε;&nbsp;&nbsp;</span>
<span class="ver"><b>33</b></span> <span class="text">ἀπεκρίθησαν αὐτῷ οἱ Ἰουδαῖοι·&nbsp;&nbsp; περὶ καλοῦ ἔργου οὐ λιθάζομέν σε ἀλλὰ περὶ βλασφημίας, καὶ ὅτι σὺ ἄνθρωπος ὢν ποιεῖς σεαυτὸν θεόν.&nbsp;&nbsp;</span>
<span class="ver"><b>34</b></span> <span class="text">ἀπεκρίθη αὐτοῖς ὁ Ἰησοῦς·&nbsp;&nbsp; οὐκ ἔστιν γεγραμμένον ἐν τῷ νόμῳ ὑμῶν ὅτι ἐγὼ εἶπα·&nbsp;&nbsp; θεοί ἐστε;&nbsp;&nbsp;</span>
<span class="ver"><b>35</b></span> <span class="text">εἰ ἐκείνους εἶπεν θεοὺς πρὸς οὓς ὁ λόγος τοῦ θεοῦ ἐγένετο, καὶ οὐ δύναται λυθῆναι ἡ γραφή,</span>
<span class="ver"><b>36</b></span> <span class="text">ὃν ὁ πατὴρ ἡγίασεν καὶ ἀπέστειλεν εἰς τὸν κόσμον ὑμεῖς λέγετε ὅτι βλασφημεῖς, ὅτι εἶπον·&nbsp;&nbsp; υἱὸς τοῦ θεοῦ εἰμι;&nbsp;&nbsp;</span>
<span class="ver"><b>37</b></span> <span class="text">εἰ οὐ ποιῶ τὰ ἔργα τοῦ πατρός μου, μὴ πιστεύετέ μοι·&nbsp;&nbsp;</span>
<span class="ver"><b>38</b></span> <span class="text">εἰ δὲ ποιῶ, κἂν ἐμοὶ μὴ πιστεύητε, τοῖς ἔργοις πιστεύετε, ἵνα γνῶτε καὶ γινώσκητε ὅτι ἐν ἐμοὶ ὁ πατὴρ κἀγὼ ἐν τῷ πατρί.&nbsp;&nbsp;</span>
<span class="ver"><b>39</b></span> <span class="text">Ἐζήτουν οὖν αὐτὸν πάλιν πιάσαι, καὶ ἐξῆλθεν ἐκ τῆς χειρὸς αὐτῶν.&nbsp;&nbsp;</span>
<span class="ver"><b>40</b></span> <span class="text">Καὶ ἀπῆλθεν πάλιν πέραν τοῦ Ἰορδάνου εἰς τὸν τόπον ὅπου ἦν Ἰωάννης τὸ πρῶτον βαπτίζων καὶ ἔμεινεν ἐκεῖ.&nbsp;&nbsp;</span>
<span class="ver"><b>41</b></span> <span class="text">καὶ πολλοὶ ἦλθον πρὸς αὐτὸν καὶ ἔλεγον ὅτι Ἰωάννης μὲν σημεῖον ἐποίησεν οὐδέν, πάντα δὲ ὅσα εἶπεν Ἰωάννης περὶ τούτου ἀληθῆ ἦν.&nbsp;&nbsp;</span>
<span class="ver"><b>42</b></span> <span class="text">καὶ πολλοὶ ἐπίστευσαν εἰς αὐτὸν ἐκεῖ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;11</div>
<span class="ver"><b>1</b></span> <span class="text">Ἦν δέ τις ἀσθενῶν, Λάζαρος ἀπὸ Βηθανίας, ἐκ τῆς κώμης Μαρίας καὶ Μάρθας τῆς ἀδελφῆς αὐτῆς.&nbsp;&nbsp;</span>
<span class="ver"><b>2</b></span> <span class="text">ἦν δὲ Μαρία ἡ ἀλείψασα τὸν κύριον μύρῳ καὶ ἐκμάξασα τοὺς πόδας αὐτοῦ ταῖς θριξὶν αὐτῆς, ἧς ὁ ἀδελφὸς Λάζαρος ἠσθένει.&nbsp;&nbsp;</span>
<span class="ver"><b>3</b></span> <span class="text">ἀπέστειλαν οὖν αἱ ἀδελφαὶ πρὸς αὐτὸν λέγουσαι·&nbsp;&nbsp; κύριε, ἴδε ὃν φιλεῖς ἀσθενεῖ.&nbsp;&nbsp;</span>
<span class="ver"><b>4</b></span> <span class="text">ἀκούσας δὲ ὁ Ἰησοῦς εἶπεν·&nbsp;&nbsp; αὕτη ἡ ἀσθένεια οὐκ ἔστιν πρὸς θάνατον ἀλλ᾽ ὑπὲρ τῆς δόξης τοῦ θεοῦ, ἵνα δοξασθῇ ὁ υἱὸς τοῦ θεοῦ δι᾽ αὐτῆς.&nbsp;&nbsp;</span>
<span class="ver"><b>5</b></span> <span class="text">ἠγάπα δὲ ὁ Ἰησοῦς τὴν Μάρθαν καὶ τὴν ἀδελφὴν αὐτῆς καὶ τὸν Λάζαρον.&nbsp;&nbsp;</span>
<span class="ver"><b>6</b></span> <span class="text">Ὡς οὖν ἤκουσεν ὅτι ἀσθενεῖ, τότε μὲν ἔμεινεν ἐν ᾧ ἦν τόπῳ δύο ἡμέρας,</span>
<span class="ver"><b>7</b></span> <span class="text">ἔπειτα μετὰ τοῦτο λέγει τοῖς μαθηταῖς·&nbsp;&nbsp; ἄγωμεν εἰς τὴν Ἰουδαίαν πάλιν.&nbsp;&nbsp;</span>
<span class="ver"><b>8</b></span> <span class="text">λέγουσιν αὐτῷ οἱ μαθηταί·&nbsp;&nbsp; ῥαββεί, νῦν ἐζήτουν σε λιθάσαι οἱ Ἰουδαῖοι, καὶ πάλιν ὑπάγεις ἐκεῖ;&nbsp;&nbsp;</span>
<span class="ver"><b>9</b></span> <span class="text">ἀπεκρίθη Ἰησοῦς·&nbsp;&nbsp; οὐχὶ δώδεκα ὧραί εἰσιν τῆς ἡμέρας;&nbsp;&nbsp; ἐάν τις περιπατῇ ἐν τῇ ἡμέρᾳ, οὐ προσκόπτει, ὅτι τὸ φῶς τοῦ κόσμου τούτου βλέπει·&nbsp;&nbsp;</span>
<span class="ver"><b>10</b></span> <span class="text">ἐὰν δέ τις περιπατῇ ἐν τῇ νυκτί, προσκόπτει, ὅτι τὸ φῶς οὐκ ἔστιν ἐν αὐτῷ.&nbsp;&nbsp;</span>
<span class="ver"><b>11</b></span> <span class="text">Ταῦτα εἶπεν, καὶ μετὰ τοῦτο λέγει αὐτοῖς·&nbsp;&nbsp; Λάζαρος ὁ φίλος ἡμῶν κεκοίμηται·&nbsp;&nbsp; ἀλλὰ πορεύομαι ἵνα ἐξυπνίσω αὐτόν.&nbsp;&nbsp;</span>
<span class="ver"><b>12</b></span> <span class="text">εἶπον οὖν οἱ μαθηταὶ αὐτῷ·&nbsp;&nbsp; κύριε, εἰ κεκοίμηται σωθήσεται.&nbsp;&nbsp;</span>
<span class="ver"><b>13</b></span> <span class="text">εἰρήκει δὲ ὁ Ἰησοῦς περὶ τοῦ θανάτου αὐτοῦ, ἐκεῖνοι δὲ ἔδοξαν ὅτι περὶ τῆς κοιμήσεως τοῦ ὕπνου λέγει.&nbsp;&nbsp;</span>
<span class="ver"><b>14</b></span> <span class="text">τότε οὖν εἶπεν αὐτοῖς ὁ Ἰησοῦς παρρησίᾳ·&nbsp;&nbsp; Λάζαρος ἀπέθανεν,</span>
<span class="ver"><b>15</b></span> <span class="text">καὶ χαίρω δι᾽ ὑμᾶς ἵνα πιστεύσητε, ὅτι οὐκ ἤμην ἐκεῖ·&nbsp;&nbsp; ἀλλὰ ἄγωμεν πρὸς αὐτόν.&nbsp;&nbsp;</span>
<span class="ver"><b>16</b></span> <span class="text">εἶπεν οὖν Θωμᾶς ὁ λεγόμενος Δίδυμος τοῖς συνμαθηταῖς·&nbsp;&nbsp; ἄγωμεν καὶ ἡμεῖς ἵνα ἀποθάνωμεν μετ᾽ αὐτοῦ.&nbsp;&nbsp;</span>
<span class="ver"><b>17</b></span> <span class="text">Ἐλθὼν οὖν ὁ Ἰησοῦς εὗρεν αὐτὸν τέσσαρας ἤδη ἡμέρας ἔχοντα ἐν τῷ μνημείῳ.&nbsp;&nbsp;</span>
<span class="ver"><b>18</b></span> <span class="text">ἦν δὲ ἡ Βηθανία ἐγγὺς τῶν Ἱεροσολύμων ὡς ἀπὸ σταδίων δεκαπέντε.&nbsp;&nbsp;</span>
<span class="ver"><b>19</b></span> <span class="text">πολλοὶ δὲ ἐκ τῶν Ἰουδαίων ἐληλύθεισαν πρὸς τὴν Μάρθαν καὶ Μαριὰμ ἵνα παραμυθήσωνται αὐτὰς περὶ τοῦ ἀδελφοῦ.&nbsp;&nbsp;</span>
<span class="ver"><b>20</b></span> <span class="text">Ἡ οὖν Μάρθα ὡς ἤκουσεν ὅτι Ἰησοῦς ἔρχεται ὑπήντησεν αὐτῷ·&nbsp;&nbsp; Μαρία δὲ ἐν τῷ οἴκῳ ἐκαθέζετο.&nbsp;&nbsp;</span>
<span class="ver"><b>21</b></span> <span class="text">εἶπεν οὖν ἡ Μάρθα πρὸς τὸν Ἰησοῦν·&nbsp;&nbsp; κύριε, εἰ ἦς ὧδε οὐκ ἂν ἀπέθανεν ὁ ἀδελφός μου·&nbsp;&nbsp;</span>
<span class="ver"><b>22</b></span> <span class="text">ἀλλὰ καὶ νῦν οἶδα ὅτι ὅσα ἂν αἰτήσῃ τὸν θεὸν δώσει σοι ὁ θεός.&nbsp;&nbsp;</span>
<span class="ver"><b>23</b></span> <span class="text">λέγει αὐτῇ ὁ Ἰησοῦς·&nbsp;&nbsp; ἀναστήσεται ὁ ἀδελφός σου.&nbsp;&nbsp;</span>
<span class="ver"><b>24</b></span> <span class="text">λέγει αὐτῷ ἡ Μάρθα·&nbsp;&nbsp; οἶδα ὅτι ἀναστήσεται ἐν τῇ ἀναστάσει ἐν τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>25</b></span> <span class="text">εἶπεν αὐτῇ ὁ Ἰησοῦς·&nbsp;&nbsp; ἐγώ εἰμι ἡ ἀνάστασις καὶ ἡ ζωή·&nbsp;&nbsp; ὁ πιστεύων εἰς ἐμὲ κἂν ἀποθάνῃ ζήσεται,</span>
<span class="ver"><b>26</b></span> <span class="text">καὶ πᾶς ὁ ζῶν καὶ πιστεύων εἰς ἐμὲ οὐ μὴ ἀποθάνῃ εἰς τὸν αἰῶνα.&nbsp;&nbsp; πιστεύεις τοῦτο;&nbsp;&nbsp;</span>
<span class="ver"><b>27</b></span> <span class="text">λέγει αὐτῷ·&nbsp;&nbsp; ναὶ κύριε, ἐγὼ πεπίστευκα ὅτι σὺ εἶ ὁ χριστὸς ὁ υἱὸς τοῦ θεοῦ ὁ εἰς τὸν κόσμον ἐρχόμενος.&nbsp;&nbsp;</span>
<span class="ver"><b>28</b></span> <span class="text">Καὶ τοῦτο εἰποῦσα ἀπῆλθεν καὶ ἐφώνησεν Μαριὰμ τὴν ἀδελφὴν αὐτῆς λάθρᾳ εἰποῦσα·&nbsp;&nbsp; ὁ διδάσκαλος πάρεστιν καὶ φωνεῖ σε.&nbsp;&nbsp;</span>
<span class="ver"><b>29</b></span> <span class="text">ἐκείνη δὲ ὡς ἤκουσεν ἠγέρθη ταχὺ καὶ ἤρχετο πρὸς αὐτόν.&nbsp;&nbsp;</span>
<span class="ver"><b>30</b></span> <span class="text">οὔπω δὲ ἐληλύθει ὁ Ἰησοῦς εἰς τὴν κώμην, ἀλλ᾽ ἦν ἔτι ἐν τῷ τόπῳ ὅπου ὑπήντησεν αὐτῷ ἡ Μάρθα.&nbsp;&nbsp;</span>
<span class="ver"><b>31</b></span> <span class="text">οἱ οὖν Ἰουδαῖοι οἱ ὄντες μετ᾽ αὐτῆς ἐν τῇ οἰκίᾳ καὶ παραμυθούμενοι αὐτήν, ἰδόντες τὴν Μαριὰμ ὅτι ταχέως ἀνέστη καὶ ἐξῆλθεν, ἠκολούθησαν αὐτῇ δόξαντες ὅτι ὑπάγει εἰς τὸ μνημεῖον ἵνα κλαύσῃ ἐκεῖ.&nbsp;&nbsp;</span>
<span class="ver"><b>32</b></span> <span class="text">Ἡ οὖν Μαριὰμ ὡς ἦλθεν ὅπου ἦν Ἰησοῦς ἰδοῦσα αὐτὸν ἔπεσεν αὐτοῦ πρὸς τοὺς πόδας λέγουσα αὐτῷ·&nbsp;&nbsp; κύριε, εἰ ἦς ὧδε οὐκ ἄν μου ἀπέθανεν ὁ ἀδελφός.&nbsp;&nbsp;</span>
<span class="ver"><b>33</b></span> <span class="text">Ἰησοῦς οὖν ὡς εἶδεν αὐτὴν κλαίουσαν καὶ τοὺς συνελθόντας αὐτῇ Ἰουδαίους κλαίοντας, ἐνεβριμήσατο τῷ πνεύματι καὶ ἐτάραξεν ἑαυτὸν</span>
<span class="ver"><b>34</b></span> <span class="text">καὶ εἶπεν·&nbsp;&nbsp; ποῦ τεθείκατε αὐτόν;&nbsp;&nbsp; λέγουσιν αὐτῷ·&nbsp;&nbsp; κύριε, ἔρχου καὶ ἴδε.&nbsp;&nbsp;</span>
<span class="ver"><b>35</b></span> <span class="text">ἐδάκρυσεν ὁ Ἰησοῦς.&nbsp;&nbsp;</span>
<span class="ver"><b>36</b></span> <span class="text">ἔλεγον οὖν οἱ Ἰουδαῖοι·&nbsp;&nbsp; ἴδε πῶς ἐφίλει αὐτόν.&nbsp;&nbsp;</span>
<span class="ver"><b>37</b></span> <span class="text">τινὲς δὲ ἐξ αὐτῶν εἶπον·&nbsp;&nbsp; οὐκ ἐδύνατο οὗτος ὁ ἀνοίξας τοὺς ὀφθαλμοὺς τοῦ τυφλοῦ ποιῆσαι ἵνα καὶ οὗτος μὴ ἀποθάνῃ;&nbsp;&nbsp;</span>
<span class="ver"><b>38</b></span> <span class="text">Ἰησοῦς οὖν πάλιν ἐμβριμώμενος ἐν ἑαυτῷ ἔρχεται εἰς τὸ μνημεῖον·&nbsp;&nbsp; ἦν δὲ σπήλαιον καὶ λίθος ἐπέκειτο ἐπ᾽ αὐτῷ.&nbsp;&nbsp;</span>
<span class="ver"><b>39</b></span> <span class="text">λέγει ὁ Ἰησοῦς·&nbsp;&nbsp; ἄρατε τὸν λίθον.&nbsp;&nbsp; λέγει αὐτῷ ἡ ἀδελφὴ τοῦ τετελευτηκότος Μάρθα·&nbsp;&nbsp; κύριε, ἤδη ὄζει, τεταρταῖος γάρ ἐστιν.&nbsp;&nbsp;</span>
<span class="ver"><b>40</b></span> <span class="text">λέγει αὐτῇ ὁ Ἰησοῦς·&nbsp;&nbsp; οὐκ εἶπόν σοι ὅτι ἐὰν πιστεύσῃς ὄψῃ τὴν δόξαν τοῦ θεοῦ;&nbsp;&nbsp;</span>
<span class="ver"><b>41</b></span> <span class="text">ἦραν οὖν τὸν λίθον.&nbsp;&nbsp; ὁ δὲ Ἰησοῦς ἦρεν τοὺς ὀφθαλμοὺς ἄνω καὶ εἶπεν·&nbsp;&nbsp; πάτερ, εὐχαριστῶ σοι ὅτι ἤκουσάς μου.&nbsp;&nbsp;</span>
<span class="ver"><b>42</b></span> <span class="text">ἐγὼ δὲ ᾔδειν ὅτι πάντοτέ μου ἀκούεις, ἀλλὰ διὰ τὸν ὄχλον τὸν περιεστῶτα εἶπον, ἵνα πιστεύσωσιν ὅτι σύ με ἀπέστειλας.&nbsp;&nbsp;</span>
<span class="ver"><b>43</b></span> <span class="text">καὶ ταῦτα εἰπὼν φωνῇ μεγάλῃ ἐκραύγασεν·&nbsp;&nbsp; Λάζαρε, δεῦρο ἔξω.&nbsp;&nbsp;</span>
<span class="ver"><b>44</b></span> <span class="text">ἐξῆλθεν ὁ τεθνηκὼς δεδεμένος τοὺς πόδας καὶ τὰς χεῖρας κειρίαις καὶ ἡ ὄψις αὐτοῦ σουδαρίῳ περιεδέδετο.&nbsp;&nbsp; λέγει αὐτοῖς ὁ Ἰησοῦς·&nbsp;&nbsp; λύσατε αὐτὸν καὶ ἄφετε αὐτὸν ὑπάγειν.&nbsp;&nbsp;</span>
<span class="ver"><b>45</b></span> <span class="text">Πολλοὶ οὖν ἐκ τῶν Ἰουδαίων οἱ ἐλθόντες πρὸς τὴν Μαριὰμ καὶ θεασάμενοι ἃ ἐποίησεν ἐπίστευσαν εἰς αὐτόν·&nbsp;&nbsp;</span>
<span class="ver"><b>46</b></span> <span class="text">τινὲς δὲ ἐξ αὐτῶν ἀπῆλθον πρὸς τοὺς Φαρισαίους καὶ εἶπον αὐτοῖς ἃ ἐποίησεν Ἰησοῦς.&nbsp;&nbsp;</span>
<span class="ver"><b>47</b></span> <span class="text">Συνήγαγον οὖν οἱ ἀρχιερεῖς καὶ οἱ Φαρισαῖοι συνέδριον καὶ ἔλεγον·&nbsp;&nbsp; τί ποιοῦμεν ὅτι οὗτος ὁ ἄνθρωπος πολλὰ ποιεῖ σημεῖα;&nbsp;&nbsp;</span>
<span class="ver"><b>48</b></span> <span class="text">ἐὰν ἀφῶμεν αὐτὸν οὕτως, πάντες πιστεύσουσιν εἰς αὐτόν, καὶ ἐλεύσονται οἱ Ῥωμαῖοι καὶ ἀροῦσιν ἡμῶν καὶ τὸν τόπον καὶ τὸ ἔθνος.&nbsp;&nbsp;</span>
<span class="ver"><b>49</b></span> <span class="text">εἷς δέ τις ἐξ αὐτῶν Καϊάφας, ἀρχιερεὺς ὢν τοῦ ἐνιαυτοῦ ἐκείνου, εἶπεν αὐτοῖς·&nbsp;&nbsp; ὑμεῖς οὐκ οἴδατε οὐδέν,</span>
<span class="ver"><b>50</b></span> <span class="text">οὐδὲ λογίζεσθε ὅτι συμφέρει ὑμῖν ἵνα εἷς ἄνθρωπος ἀποθάνῃ ὑπὲρ τοῦ λαοῦ καὶ μὴ ὅλον τὸ ἔθνος ἀπόληται.&nbsp;&nbsp;</span>
<span class="ver"><b>51</b></span> <span class="text">τοῦτο δὲ ἀφ᾽ ἑαυτοῦ οὐκ εἶπεν, ἀλλὰ ἀρχιερεὺς ὢν τοῦ ἐνιαυτοῦ ἐκείνου ἐπροφήτευσεν ὅτι ἔμελλεν Ἰησοῦς ἀποθνῄσκειν ὑπὲρ τοῦ ἔθνους,</span>
<span class="ver"><b>52</b></span> <span class="text">καὶ οὐχ ὑπὲρ τοῦ ἔθνους μόνον ἀλλ᾽ ἵνα καὶ τὰ τέκνα τοῦ θεοῦ τὰ διεσκορπισμένα συναγάγῃ εἰς ἕν.&nbsp;&nbsp;</span>
<span class="ver"><b>53</b></span> <span class="text">ἀπ᾽ ἐκείνης οὖν τῆς ἡμέρας ἐβουλεύσαντο ἵνα ἀποκτείνωσιν αὐτόν.&nbsp;&nbsp;</span>
<span class="ver"><b>54</b></span> <span class="text">Ὁ οὖν Ἰησοῦς οὐκέτι παρρησίᾳ περιεπάτει ἐν τοῖς Ἰουδαίοις, ἀλλὰ ἀπῆλθεν ἐκεῖθεν εἰς τὴν χώραν ἐγγὺς τῆς ἐρήμου, εἰς Ἐφραὶμ λεγομένην πόλιν, κἀκεῖ ἔμεινεν μετὰ τῶν μαθητῶν.&nbsp;&nbsp;</span>
<span class="ver"><b>55</b></span> <span class="text">Ἦν δὲ ἐγγὺς τὸ πάσχα τῶν Ἰουδαίων, καὶ ἀνέβησαν πολλοὶ εἰς Ἱεροσόλυμα ἐκ τῆς χώρας πρὸ τοῦ πάσχα ἵνα ἁγνίσωσιν ἑαυτούς.&nbsp;&nbsp;</span>
<span class="ver"><b>56</b></span> <span class="text">ἐζήτουν οὖν τὸν Ἰησοῦν καὶ ἔλεγον μετ᾽ ἀλλήλων ἐν τῷ ἱερῷ ἑστηκότες·&nbsp;&nbsp; τί δοκεῖ ὑμῖν;&nbsp;&nbsp; ὅτι οὐ μὴ ἔλθῃ εἰς τὴν ἑορτήν;&nbsp;&nbsp;</span>
<span class="ver"><b>57</b></span> <span class="text">δεδώκεισαν δὲ οἱ ἀρχιερεῖς καὶ οἱ Φαρισαῖοι ἐντολὰς ἵνα ἐάν τις γνῷ ποῦ ἐστιν μηνύσῃ, ὅπως πιάσωσιν αὐτόν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;12</div>
<span class="ver"><b>1</b></span> <span class="text">Ὁ οὖν Ἰησοῦς πρὸ ἓξ ἡμερῶν τοῦ πάσχα ἦλθεν εἰς Βηθανίαν, ὅπου ἦν Λάζαρος, ὃν ἤγειρεν ἐκ νεκρῶν Ἰησοῦς.&nbsp;&nbsp;</span>
<span class="ver"><b>2</b></span> <span class="text">ἐποίησαν οὖν αὐτῷ δεῖπνον ἐκεῖ, καὶ ἡ Μάρθα διηκόνει, ὁ δὲ Λάζαρος εἷς ἦν ἐκ τῶν ἀνακειμένων σὺν αὐτῷ.&nbsp;&nbsp;</span>
<span class="ver"><b>3</b></span> <span class="text">Ἡ οὖν Μαρία λαβοῦσα λίτραν μύρου νάρδου πιστικῆς πολυτίμου ἤλειψεν τοὺς πόδας τοῦ Ἰησοῦ καὶ ἐξέμαξεν ταῖς θριξὶν αὐτῆς τοὺς πόδας αὐτοῦ·&nbsp;&nbsp; ἡ δὲ οἰκία ἐπληρώθη ἐκ τῆς ὀσμῆς τοῦ μύρου.&nbsp;&nbsp;</span>
<span class="ver"><b>4</b></span> <span class="text">Λέγει δὲ Ἰούδας ὁ Ἰσκαριώτης εἷς τῶν μαθητῶν αὐτοῦ, ὁ μέλλων αὐτὸν παραδιδόναι·&nbsp;&nbsp;</span>
<span class="ver"><b>5</b></span> <span class="text">διὰ τί τοῦτο τὸ μύρον οὐκ ἐπράθη τριακοσίων δηναρίων καὶ ἐδόθη πτωχοῖς;&nbsp;&nbsp;</span>
<span class="ver"><b>6</b></span> <span class="text">εἶπεν δὲ τοῦτο οὐχ ὅτι περὶ τῶν πτωχῶν ἔμελεν αὐτῷ, ἀλλ᾽ ὅτι κλέπτης ἦν καὶ τὸ γλωσσόκομον ἔχων τὰ βαλλόμενα ἐβάσταζεν.&nbsp;&nbsp;</span>
<span class="ver"><b>7</b></span> <span class="text">εἶπεν οὖν ὁ Ἰησοῦς·&nbsp;&nbsp; ἄφες αὐτήν, ἵνα εἰς τὴν ἡμέραν τοῦ ἐνταφιασμοῦ μου τηρήσῃ αὐτό·&nbsp;&nbsp;</span>
<span class="ver"><b>8</b></span> <span class="text">τοὺς πτωχοὺς γὰρ πάντοτε ἔχετε μεθ᾽ ἑαυτῶν, ἐμὲ δὲ οὐ πάντοτε ἔχετε.&nbsp;&nbsp;</span>
<span class="ver"><b>9</b></span> <span class="text">Ἔγνω οὖν ὁ ὄχλος πολὺς ἐκ τῶν Ἰουδαίων ὅτι ἐκεῖ ἐστιν καὶ ἦλθον οὐ διὰ τὸν Ἰησοῦν μόνον, ἀλλ᾽ ἵνα καὶ τὸν Λάζαρον ἴδωσιν ὃν ἤγειρεν ἐκ νεκρῶν.&nbsp;&nbsp;</span>
<span class="ver"><b>10</b></span> <span class="text">ἐβουλεύσαντο δὲ οἱ ἀρχιερεῖς ἵνα καὶ τὸν Λάζαρον ἀποκτείνωσιν,</span>
<span class="ver"><b>11</b></span> <span class="text">ὅτι πολλοὶ δι᾽ αὐτὸν ὑπῆγον τῶν Ἰουδαίων καὶ ἐπίστευον εἰς τὸν Ἰησοῦν.&nbsp;&nbsp;</span>
<span class="ver"><b>12</b></span> <span class="text">Τῇ ἐπαύριον ὁ ὄχλος πολὺς ὁ ἐλθὼν εἰς τὴν ἑορτήν, ἀκούσαντες ὅτι ἔρχεται ὁ Ἰησοῦς εἰς Ἱεροσόλυμα</span>
<span class="ver"><b>13</b></span> <span class="text">ἔλαβον τὰ βαΐα τῶν φοινίκων καὶ ἐξῆλθον εἰς ὑπάντησιν αὐτῷ καὶ ἐκραύγαζον·&nbsp;&nbsp; ὡσαννά·&nbsp;&nbsp; εὐλογημένος ὁ ἐρχόμενος ἐν ὀνόματι κυρίου, καὶ ὁ βασιλεὺς τοῦ Ἰσραήλ.&nbsp;&nbsp;</span>
<span class="ver"><b>14</b></span> <span class="text">εὑρὼν δὲ ὁ Ἰησοῦς ὀνάριον ἐκάθισεν ἐπ᾽ αὐτό, καθώς ἐστιν γεγραμμένον·&nbsp;&nbsp;</span>
<span class="ver"><b>15</b></span> <span class="text">μὴ φοβοῦ, θυγάτηρ Σιών·&nbsp;&nbsp; ἰδοὺ ὁ βασιλεύς σου ἔρχεται, καθήμενος ἐπὶ πῶλον ὄνου.&nbsp;&nbsp;</span>
<span class="ver"><b>16</b></span> <span class="text">ταῦτα οὐκ ἔγνωσαν αὐτοῦ οἱ μαθηταὶ τὸ πρῶτον, ἀλλ᾽ ὅτε ἐδοξάσθη Ἰησοῦς τότε ἐμνήσθησαν ὅτι ταῦτα ἦν ἐπ᾽ αὐτῷ γεγραμμένα καὶ ταῦτα ἐποίησαν αὐτῷ.&nbsp;&nbsp;</span>
<span class="ver"><b>17</b></span> <span class="text">Ἐμαρτύρει οὖν ὁ ὄχλος ὁ ὢν μετ᾽ αὐτοῦ ὅτε τὸν Λάζαρον ἐφώνησεν ἐκ τοῦ μνημείου καὶ ἤγειρεν αὐτὸν ἐκ νεκρῶν.&nbsp;&nbsp;</span>
<span class="ver"><b>18</b></span> <span class="text">διὰ τοῦτο καὶ ὑπήντησεν αὐτῷ ὁ ὄχλος, ὅτι ἤκουσαν τοῦτο αὐτὸν πεποιηκέναι τὸ σημεῖον.&nbsp;&nbsp;</span>
<span class="ver"><b>19</b></span> <span class="text">οἱ οὖν Φαρισαῖοι εἶπαν πρὸς ἑαυτούς·&nbsp;&nbsp; θεωρεῖτε ὅτι οὐκ ὠφελεῖτε οὐδέν·&nbsp;&nbsp; ἴδε ὁ κόσμος ὀπίσω αὐτοῦ ἀπῆλθεν.&nbsp;&nbsp;</span>
<span class="ver"><b>20</b></span> <span class="text">Ἦσαν δὲ Ἕλληνές τινες ἐκ τῶν ἀναβαινόντων ἵνα προσκυνήσωσιν ἐν τῇ ἑορτῇ·&nbsp;&nbsp;</span>
<span class="ver"><b>21</b></span> <span class="text">οὗτοι οὖν προσῆλθον Φιλίππῳ τῷ ἀπὸ Βηθσαϊδὰ τῆς Γαλιλαίας καὶ ἠρώτων αὐτὸν λέγοντες·&nbsp;&nbsp; κύριε, θέλομεν τὸν Ἰησοῦν ἰδεῖν.&nbsp;&nbsp;</span>
<span class="ver"><b>22</b></span> <span class="text">ἔρχεται ὁ Φίλιππος καὶ λέγει τῷ Ἀνδρέᾳ, ἔρχεται Ἀνδρέας καὶ Φίλιππος καὶ λέγουσιν τῷ Ἰησοῦ.&nbsp;&nbsp;</span>
<span class="ver"><b>23</b></span> <span class="text">Ὁ δὲ Ἰησοῦς ἀποκρίνεται αὐτοῖς λέγων·&nbsp;&nbsp; ἐλήλυθεν ἡ ὥρα ἵνα δοξασθῇ ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>24</b></span> <span class="text">ἀμὴν ἀμὴν λέγω ὑμῖν, ἐὰν μὴ ὁ κόκκος τοῦ σίτου πεσὼν εἰς τὴν γῆν ἀποθάνῃ, αὐτὸς μόνος μένει·&nbsp;&nbsp; ἐὰν δὲ ἀποθάνῃ, πολὺν καρπὸν φέρει.&nbsp;&nbsp;</span>
<span class="ver"><b>25</b></span> <span class="text">ὁ φιλῶν τὴν ψυχὴν αὐτοῦ ἀπολλύει αὐτήν, καὶ ὁ μισῶν τὴν ψυχὴν αὐτοῦ ἐν τῷ κόσμῳ τούτῳ εἰς ζωὴν αἰώνιον φυλάξει αὐτήν.&nbsp;&nbsp;</span>
<span class="ver"><b>26</b></span> <span class="text">ἐὰν ἐμοί τις διακονῇ, ἐμοὶ ἀκολουθείτω, καὶ ὅπου εἰμὶ ἐγὼ ἐκεῖ καὶ ὁ διάκονος ὁ ἐμὸς ἔσται·&nbsp;&nbsp; ἐάν τις ἐμοὶ διακονῇ τιμήσει αὐτὸν ὁ πατήρ.&nbsp;&nbsp;</span>
<span class="ver"><b>27</b></span> <span class="text">Νῦν ἡ ψυχή μου τετάρακται, καὶ τί εἴπω;&nbsp;&nbsp; πάτερ, σῶσόν με ἐκ τῆς ὥρας ταύτης;&nbsp;&nbsp; ἀλλὰ διὰ τοῦτο ἦλθον εἰς τὴν ὥραν ταύτην.&nbsp;&nbsp;</span>
<span class="ver"><b>28</b></span> <span class="text">πάτερ, δόξασόν σου τὸ ὄνομα.&nbsp;&nbsp; ἦλθεν οὖν φωνὴ ἐκ τοῦ οὐρανοῦ·&nbsp;&nbsp; καὶ ἐδόξασα καὶ πάλιν δοξάσω.&nbsp;&nbsp;</span>
<span class="ver"><b>29</b></span> <span class="text">ὁ οὖν ὄχλος ὁ ἑστὼς καὶ ἀκούσας ἔλεγεν βροντὴν γεγονέναι, ἄλλοι ἔλεγον·&nbsp;&nbsp; ἄγγελος αὐτῷ λελάληκεν.&nbsp;&nbsp;</span>
<span class="ver"><b>30</b></span> <span class="text">ἀπεκρίθη Ἰησοῦς καὶ εἶπεν·&nbsp;&nbsp; οὐ δι᾽ ἐμὲ ἡ φωνὴ αὕτη γέγονεν ἀλλὰ δι᾽ ὑμᾶς.&nbsp;&nbsp;</span>
<span class="ver"><b>31</b></span> <span class="text">νῦν κρίσις ἐστὶν τοῦ κόσμου τούτου, νῦν ὁ ἄρχων τοῦ κόσμου τούτου ἐκβληθήσεται ἔξω·&nbsp;&nbsp;</span>
<span class="ver"><b>32</b></span> <span class="text">κἀγὼ ἐὰν ὑψωθῶ ἐκ τῆς γῆς, πάντας ἑλκύσω πρὸς ἐμαυτόν.&nbsp;&nbsp;</span>
<span class="ver"><b>33</b></span> <span class="text">τοῦτο δὲ ἔλεγεν σημαίνων ποίῳ θανάτῳ ἤμελλεν ἀποθνῄσκειν.&nbsp;&nbsp;</span>
<span class="ver"><b>34</b></span> <span class="text">Ἀπεκρίθη οὖν αὐτῷ ὁ ὄχλος·&nbsp;&nbsp; ἡμεῖς ἠκούσαμεν ἐκ τοῦ νόμου ὅτι ὁ χριστὸς μένει εἰς τὸν αἰῶνα, καὶ πῶς λέγεις σὺ ὅτι δεῖ ὑψωθῆναι τὸν υἱὸν τοῦ ἀνθρώπου;&nbsp;&nbsp; τίς ἐστιν οὗτος ὁ υἱὸς τοῦ ἀνθρώπου;&nbsp;&nbsp;</span>
<span class="ver"><b>35</b></span> <span class="text">εἶπεν οὖν αὐτοῖς ὁ Ἰησοῦς·&nbsp;&nbsp; ἔτι μικρὸν χρόνον τὸ φῶς ἐν ὑμῖν ἐστιν.&nbsp;&nbsp; περιπατεῖτε ὡς τὸ φῶς ἔχετε, ἵνα μὴ σκοτία ὑμᾶς καταλάβῃ·&nbsp;&nbsp; καὶ ὁ περιπατῶν ἐν τῇ σκοτίᾳ οὐκ οἶδεν ποῦ ὑπάγει.&nbsp;&nbsp;</span>
<span class="ver"><b>36</b></span> <span class="text">ὡς τὸ φῶς ἔχετε, πιστεύετε εἰς τὸ φῶς, ἵνα υἱοὶ φωτὸς γένησθε.&nbsp;&nbsp; ταῦτα ἐλάλησεν Ἰησοῦς, καὶ ἀπελθὼν ἐκρύβη ἀπ᾽ αὐτῶν.&nbsp;&nbsp;</span>
<span class="ver"><b>37</b></span> <span class="text">Τοσαῦτα δὲ αὐτοῦ σημεῖα πεποιηκότος ἔμπροσθεν αὐτῶν οὐκ ἐπίστευον εἰς αὐτόν,</span>
<span class="ver"><b>38</b></span> <span class="text">ἵνα ὁ λόγος Ἠσαΐου τοῦ προφήτου πληρωθῇ ὃν εἶπεν·&nbsp;&nbsp; κύριε, τίς ἐπίστευσεν τῇ ἀκοῇ ἡμῶν;&nbsp;&nbsp; καὶ ὁ βραχίων κυρίου τίνι ἀπεκαλύφθη;&nbsp;&nbsp;</span>
<span class="ver"><b>39</b></span> <span class="text">διὰ τοῦτο οὐκ ἠδύναντο πιστεύειν, ὅτι πάλιν εἶπεν Ἠσαΐας·&nbsp;&nbsp;</span>
<span class="ver"><b>40</b></span> <span class="text">τετύφλωκεν αὐτῶν τοὺς ὀφθαλμοὺς καὶ ἐπώρωσεν αὐτῶν τὴν καρδίαν, ἵνα μὴ ἴδωσιν τοῖς ὀφθαλμοῖς καὶ νοήσωσιν τῇ καρδίᾳ καὶ στραφῶσιν, καὶ ἰάσομαι αὐτούς.&nbsp;&nbsp;</span>
<span class="ver"><b>41</b></span> <span class="text">ταῦτα εἶπεν Ἠσαΐας ὅτι εἶδεν τὴν δόξαν αὐτοῦ, καὶ ἐλάλησεν περὶ αὐτοῦ.&nbsp;&nbsp;</span>
<span class="ver"><b>42</b></span> <span class="text">ὅμως μέντοι καὶ ἐκ τῶν ἀρχόντων πολλοὶ ἐπίστευσαν εἰς αὐτόν, ἀλλὰ διὰ τοὺς Φαρισαίους οὐχ ὡμολόγουν ἵνα μὴ ἀποσυνάγωγοι γένωνται·&nbsp;&nbsp;</span>
<span class="ver"><b>43</b></span> <span class="text">ἠγάπησαν γὰρ τὴν δόξαν τῶν ἀνθρώπων μᾶλλον ἤπερ τὴν δόξαν τοῦ θεοῦ.&nbsp;&nbsp;</span>
<span class="ver"><b>44</b></span> <span class="text">Ἰησοῦς δὲ ἔκραξεν καὶ εἶπεν·&nbsp;&nbsp; ὁ πιστεύων εἰς ἐμὲ οὐ πιστεύει εἰς ἐμὲ ἀλλὰ εἰς τὸν πέμψαντά με,</span>
<span class="ver"><b>45</b></span> <span class="text">καὶ ὁ θεωρῶν ἐμὲ θεωρεῖ τὸν πέμψαντά με.&nbsp;&nbsp;</span>
<span class="ver"><b>46</b></span> <span class="text">ἐγὼ φῶς εἰς τὸν κόσμον ἐλήλυθα, ἵνα πᾶς ὁ πιστεύων εἰς ἐμὲ ἐν τῇ σκοτίᾳ μὴ μείνῃ.&nbsp;&nbsp;</span>
<span class="ver"><b>47</b></span> <span class="text">καὶ ἐάν τίς μου ἀκούσῃ τῶν ῥημάτων καὶ μὴ φυλάξῃ, ἐγὼ οὐ κρίνω αὐτόν·&nbsp;&nbsp; οὐ γὰρ ἦλθον ἵνα κρίνω τὸν κόσμον, ἀλλ᾽ ἵνα σώσω τὸν κόσμον.&nbsp;&nbsp;</span>
<span class="ver"><b>48</b></span> <span class="text">ὁ ἀθετῶν ἐμὲ καὶ μὴ λαμβάνων τὰ ῥήματά μου ἔχει τὸν κρίνοντα αὐτόν·&nbsp;&nbsp; ὁ λόγος ὃν ἐλάλησα ἐκεῖνος κρινεῖ αὐτὸν ἐν τῇ ἐσχάτῃ ἡμέρᾳ.&nbsp;&nbsp;</span>
<span class="ver"><b>49</b></span> <span class="text">ὅτι ἐγὼ ἐξ ἐμαυτοῦ οὐκ ἐλάλησα, ἀλλ᾽ ὁ πέμψας με πατὴρ αὐτός μοι ἐντολὴν δέδωκεν τί εἴπω καὶ τί λαλήσω.&nbsp;&nbsp;</span>
<span class="ver"><b>50</b></span> <span class="text">καὶ οἶδα ὅτι ἡ ἐντολὴ αὐτοῦ ζωὴ αἰώνιός ἐστιν.&nbsp;&nbsp; ἃ οὖν ἐγὼ λαλῶ, καθὼς εἴρηκέν μοι ὁ πατήρ, οὕτως λαλῶ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;13</div>
<span class="ver"><b>1</b></span> <span class="text">Πρὸ δὲ τῆς ἑορτῆς τοῦ πάσχα εἰδὼς ὁ Ἰησοῦς ὅτι ἦλθεν αὐτοῦ ἡ ὥρα ἵνα μεταβῇ ἐκ τοῦ κόσμου τούτου πρὸς τὸν πατέρα, ἀγαπήσας τοὺς ἰδίους τοὺς ἐν τῷ κόσμῳ εἰς τέλος ἠγάπησεν αὐτούς.&nbsp;&nbsp;</span>
<span class="ver"><b>2</b></span> <span class="text">Καὶ δείπνου γινομένου, τοῦ διαβόλου ἤδη βεβληκότος εἰς τὴν καρδίαν ἵνα παραδοῖ αὐτὸν Ἰούδας Σίμωνος Ἰσκαριώτης,</span>
<span class="ver"><b>3</b></span> <span class="text">εἰδὼς ὅτι πάντα δέδωκεν αὐτῷ ὁ πατὴρ εἰς τὰς χεῖρας καὶ ὅτι ἀπὸ θεοῦ ἐξῆλθεν καὶ πρὸς τὸν θεὸν ὑπάγει,</span>
<span class="ver"><b>4</b></span> <span class="text">ἐγείρεται ἐκ τοῦ δείπνου καὶ τίθησιν τὰ ἱμάτια καὶ λαβὼν λέντιον διέζωσεν ἑαυτόν·&nbsp;&nbsp;</span>
<span class="ver"><b>5</b></span> <span class="text">εἶτα βάλλει ὕδωρ εἰς τὸν νιπτῆρα καὶ ἤρξατο νίπτειν τοὺς πόδας τῶν μαθητῶν καὶ ἐκμάσσειν τῷ λεντίῳ ᾧ ἦν διεζωσμένος.&nbsp;&nbsp;</span>
<span class="ver"><b>6</b></span> <span class="text">Ἔρχεται οὖν πρὸς Σίμωνα Πέτρον·&nbsp;&nbsp; λέγει αὐτῷ·&nbsp;&nbsp; κύριε, σύ μου νίπτεις τοὺς πόδας;&nbsp;&nbsp;</span>
<span class="ver"><b>7</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; ὃ ἐγὼ ποιῶ σὺ οὐκ οἶδας ἄρτι, γνώσῃ δὲ μετὰ ταῦτα.&nbsp;&nbsp;</span>
<span class="ver"><b>8</b></span> <span class="text">λέγει αὐτῷ Πέτρος·&nbsp;&nbsp; οὐ μὴ νίψῃς μου τοὺς πόδας εἰς τὸν αἰῶνα.&nbsp;&nbsp; ἀπεκρίθη Ἰησοῦς αὐτῷ·&nbsp;&nbsp; ἐὰν μὴ νίψω σε, οὐκ ἔχεις μέρος μετ᾽ ἐμοῦ.&nbsp;&nbsp;</span>
<span class="ver"><b>9</b></span> <span class="text">λέγει αὐτῷ Σίμων Πέτρος·&nbsp;&nbsp; κύριε, μὴ τοὺς πόδας μου μόνον ἀλλὰ καὶ τὰς χεῖρας καὶ τὴν κεφαλήν.&nbsp;&nbsp;</span>
<span class="ver"><b>10</b></span> <span class="text">λέγει αὐτῷ ὁ Ἰησοῦς·&nbsp;&nbsp; ὁ λελουμένος οὐκ ἔχει χρείαν εἰ μὴ τοὺς πόδας νίψασθαι, ἀλλ᾽ ἔστιν καθαρὸς ὅλος·&nbsp;&nbsp; καὶ ὑμεῖς καθαροί ἐστε, ἀλλ᾽ οὐχὶ πάντες.&nbsp;&nbsp;</span>
<span class="ver"><b>11</b></span> <span class="text">ᾔδει γὰρ τὸν παραδιδόντα αὐτόν·&nbsp;&nbsp; διὰ τοῦτο εἶπεν ὅτι οὐχὶ πάντες καθαροί ἐστε.&nbsp;&nbsp;</span>
<span class="ver"><b>12</b></span> <span class="text">Ὅτε οὖν ἔνιψεν τοὺς πόδας αὐτῶν καὶ ἔλαβεν τὰ ἱμάτια αὐτοῦ καὶ ἀνέπεσεν πάλιν, εἶπεν αὐτοῖς·&nbsp;&nbsp; γινώσκετε τί πεποίηκα ὑμῖν;&nbsp;&nbsp;</span>
<span class="ver"><b>13</b></span> <span class="text">ὑμεῖς φωνεῖτέ με·&nbsp;&nbsp; ὁ διδάσκαλος, καί·&nbsp;&nbsp; ὁ κύριος, καὶ καλῶς λέγετε·&nbsp;&nbsp; εἰμὶ γάρ.&nbsp;&nbsp;</span>
<span class="ver"><b>14</b></span> <span class="text">εἰ οὖν ἐγὼ ἔνιψα ὑμῶν τοὺς πόδας ὁ κύριος καὶ ὁ διδάσκαλος, καὶ ὑμεῖς ὀφείλετε ἀλλήλων νίπτειν τοὺς πόδας·&nbsp;&nbsp;</span>
<span class="ver"><b>15</b></span> <span class="text">ὑπόδειγμα γὰρ ἔδωκα ὑμῖν ἵνα καθὼς ἐγὼ ἐποίησα ὑμῖν καὶ ὑμεῖς ποιῆτε.&nbsp;&nbsp;</span>
<span class="ver"><b>16</b></span> <span class="text">ἀμὴν ἀμὴν λέγω ὑμῖν, οὐκ ἔστιν δοῦλος μείζων τοῦ κυρίου αὐτοῦ οὐδὲ ἀπόστολος μείζων τοῦ πέμψαντος αὐτόν.&nbsp;&nbsp;</span>
<span class="ver"><b>17</b></span> <span class="text">εἰ ταῦτα οἴδατε, μακάριοί ἐστε ἐὰν ποιῆτε αὐτά.&nbsp;&nbsp;</span>
<span class="ver"><b>18</b></span> <span class="text">Οὐ περὶ πάντων ὑμῶν λέγω·&nbsp;&nbsp; ἐγὼ οἶδα τίνας ἐξελεξάμην·&nbsp;&nbsp; ἀλλ᾽ ἵνα ἡ γραφὴ πληρωθῇ·&nbsp;&nbsp; ὁ τρώγων μετ ἐμοῦ τὸν ἄρτον ἐπῆρεν ἐπ᾽ ἐμὲ τὴν πτέρναν αὐτοῦ.&nbsp;&nbsp;</span>
<span class="ver"><b>19</b></span> <span class="text">ἀπ᾽ ἄρτι λέγω ὑμῖν πρὸ τοῦ γενέσθαι, ἵνα πιστεύσητε ὅταν γένηται ὅτι ἐγώ εἰμι.&nbsp;&nbsp;</span>
<span class="ver"><b>20</b></span> <span class="text">ἀμὴν ἀμὴν λέγω ὑμῖν, ὁ λαμβάνων ἄν τινα πέμψω ἐμὲ λαμβάνει, ὁ δὲ ἐμὲ λαμβάνων λαμβάνει τὸν πέμψαντά με.&nbsp;&nbsp;</span>
<span class="ver"><b>21</b></span> <span class="text">Ταῦτα εἰπὼν ὁ Ἰησοῦς ἐταράχθη τῷ πνεύματι καὶ ἐμαρτύρησεν καὶ εἶπεν·&nbsp;&nbsp; ἀμὴν ἀμὴν λέγω ὑμῖν ὅτι εἷς ἐξ ὑμῶν παραδώσει με.&nbsp;&nbsp;</span>
<span class="ver"><b>22</b></span> <span class="text">ἔβλεπον εἰς ἀλλήλους οἱ μαθηταὶ ἀπορούμενοι περὶ τίνος λέγει.&nbsp;&nbsp;</span>
<span class="ver"><b>23</b></span> <span class="text">ἦν δὲ ἀνακείμενος εἷς ἐκ τῶν μαθητῶν αὐτοῦ ἐν τῷ κόλπῳ τοῦ Ἰησοῦ, ὃν ἠγάπα ὁ Ἰησοῦς.&nbsp;&nbsp;</span>
<span class="ver"><b>24</b></span> <span class="text">νεύει οὖν τούτῳ Σίμων Πέτρος πυθέσθαι τίς ἂν εἴη περὶ οὗ λέγει.&nbsp;&nbsp;</span>
<span class="ver"><b>25</b></span> <span class="text">ἐπιπεσών οὖν ἐκεῖνος οὕτως ἐπὶ τὸ στῆθος τοῦ Ἰησοῦ λέγει αὐτῷ·&nbsp;&nbsp; κύριε, τίς ἐστιν;&nbsp;&nbsp;</span>
<span class="ver"><b>26</b></span> <span class="text">ἀποκρίνεται ὁ Ἰησοῦς·&nbsp;&nbsp; ἐκεῖνός ἐστιν ᾧ ἐγὼ βάψω τὸ ψωμίον καὶ δώσω αὐτῷ.&nbsp;&nbsp; βάψας οὖν τὸ ψωμίον λαμβάνει καὶ δίδωσιν Ἰούδᾳ Σίμωνος Ἰσκαριώτου.&nbsp;&nbsp;</span>
<span class="ver"><b>27</b></span> <span class="text">καὶ μετὰ τὸ ψωμίον τότε εἰσῆλθεν εἰς ἐκεῖνον ὁ σατανᾶς.&nbsp;&nbsp; λέγει οὖν αὐτῷ ὁ Ἰησοῦς·&nbsp;&nbsp; ὃ ποιεῖς ποίησον τάχειον.&nbsp;&nbsp;</span>
<span class="ver"><b>28</b></span> <span class="text">τοῦτο δὲ οὐδεὶς ἔγνω τῶν ἀνακειμένων πρὸς τί εἶπεν αὐτῷ·&nbsp;&nbsp;</span>
<span class="ver"><b>29</b></span> <span class="text">τινὲς γὰρ ἐδόκουν, ἐπεὶ τὸ γλωσσόκομον εἶχεν Ἰούδας, ὅτι λέγει αὐτῷ ὁ Ἰησοῦς·&nbsp;&nbsp; ἀγόρασον ὧν χρείαν ἔχομεν εἰς τὴν ἑορτήν, ἢ τοῖς πτωχοῖς ἵνα τι δῷ.&nbsp;&nbsp;</span>
<span class="ver"><b>30</b></span> <span class="text">λαβὼν οὖν τὸ ψωμίον ἐκεῖνος ἐξῆλθεν εὐθύς.&nbsp;&nbsp; ἦν δὲ νύξ.&nbsp;&nbsp;</span>
<span class="ver"><b>31</b></span> <span class="text">Ὅτε οὖν ἐξῆλθεν, λέγει Ἰησοῦς·&nbsp;&nbsp; νῦν ἐδοξάσθη ὁ υἱὸς τοῦ ἀνθρώπου καὶ ὁ θεὸς ἐδοξάσθη ἐν αὐτῷ·&nbsp;&nbsp;</span>
<span class="ver"><b>32</b></span> <span class="text">καὶ ὁ θεὸς δοξάσει αὐτὸν ἐν αὐτῷ, καὶ εὐθὺς δοξάσει αὐτὸν.&nbsp;&nbsp;</span>
<span class="ver"><b>33</b></span> <span class="text">τεκνία, ἔτι μικρὸν μεθ᾽ ὑμῶν εἰμι·&nbsp;&nbsp; ζητήσετέ με, καὶ καθὼς εἶπον τοῖς Ἰουδαίοις ὅτι ὅπου ἐγὼ ὑπάγω ὑμεῖς οὐ δύνασθε ἐλθεῖν, καὶ ὑμῖν λέγω ἄρτι.&nbsp;&nbsp;</span>
<span class="ver"><b>34</b></span> <span class="text">Ἐντολὴν καινὴν δίδωμι ὑμῖν, ἵνα ἀγαπᾶτε ἀλλήλους, καθὼς ἠγάπησα ὑμᾶς ἵνα καὶ ὑμεῖς ἀγαπᾶτε ἀλλήλους.&nbsp;&nbsp;</span>
<span class="ver"><b>35</b></span> <span class="text">ἐν τούτῳ γνώσονται πάντες ὅτι ἐμοὶ μαθηταί ἐστε, ἐὰν ἀγάπην ἔχητε ἐν ἀλλήλοις.&nbsp;&nbsp;</span>
<span class="ver"><b>36</b></span> <span class="text">Λέγει αὐτῷ Σίμων Πέτρος·&nbsp;&nbsp; κύριε, ποῦ ὑπάγεις;&nbsp;&nbsp; ἀπεκρίθη αὐτῷ Ἰησοῦς·&nbsp;&nbsp; ὅπου ὑπάγω οὐ δύνασαί μοι νῦν ἀκολουθῆσαι, ἀκολουθήσεις δὲ ὕστερον.&nbsp;&nbsp;</span>
<span class="ver"><b>37</b></span> <span class="text">λέγει αὐτῷ ὁ Πέτρος·&nbsp;&nbsp; κύριε, διὰ τί οὐ δύναμαί σοι ἀκολουθῆσαι ἄρτι;&nbsp;&nbsp; τὴν ψυχήν μου ὑπὲρ σοῦ θήσω.&nbsp;&nbsp;</span>
<span class="ver"><b>38</b></span> <span class="text">ἀποκρίνεται Ἰησοῦς·&nbsp;&nbsp; τὴν ψυχήν σου ὑπὲρ ἐμοῦ θήσεις;&nbsp;&nbsp; ἀμὴν ἀμὴν λέγω σοι, οὐ μὴ ἀλέκτωρ φωνήσῃ ἕως οὗ ἀρνήσῃ με τρίς.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;14</div>
<span class="ver"><b>1</b></span> <span class="text">Μὴ ταρασσέσθω ὑμῶν ἡ καρδία·&nbsp;&nbsp; πιστεύετε εἰς τὸν θεὸν καὶ εἰς ἐμὲ πιστεύετε.&nbsp;&nbsp;</span>
<span class="ver"><b>2</b></span> <span class="text">ἐν τῇ οἰκίᾳ τοῦ πατρός μου μοναὶ πολλαί εἰσιν·&nbsp;&nbsp; εἰ δὲ μή, εἶπον ἂν ὑμῖν ὅτι πορεύομαι ἑτοιμάσαι τόπον ὑμῖν;&nbsp;&nbsp;</span>
<span class="ver"><b>3</b></span> <span class="text">καὶ ἐὰν πορευθῶ καὶ ἑτοιμάσω τόπον ὑμῖν, πάλιν ἔρχομαι καὶ παραλήμψομαι ὑμᾶς πρὸς ἐμαυτόν, ἵνα ὅπου εἰμὶ ἐγὼ καὶ ὑμεῖς ἦτε.&nbsp;&nbsp;</span>
<span class="ver"><b>4</b></span> <span class="text">καὶ ὅπου ἐγὼ ὑπάγω οἴδατε τὴν ὁδόν.&nbsp;&nbsp;</span>
<span class="ver"><b>5</b></span> <span class="text">Λέγει αὐτῷ Θωμᾶς·&nbsp;&nbsp; κύριε, οὐκ οἴδαμεν ποῦ ὑπάγεις·&nbsp;&nbsp; πῶς δυνάμεθα τὴν ὁδὸν εἰδέναι;&nbsp;&nbsp;</span>
<span class="ver"><b>6</b></span> <span class="text">λέγει αὐτῷ ὁ Ἰησοῦς·&nbsp;&nbsp; ἐγώ εἰμι ἡ ὁδὸς καὶ ἡ ἀλήθεια καὶ ἡ ζωή·&nbsp;&nbsp; οὐδεὶς ἔρχεται πρὸς τὸν πατέρα εἰ μὴ δι᾽ ἐμοῦ.&nbsp;&nbsp;</span>
<span class="ver"><b>7</b></span> <span class="text">εἰ ἐγνώκατέ με, καὶ τὸν πατέρα μου γνώσεσθε.&nbsp;&nbsp; καὶ ἀπ᾽ ἄρτι γινώσκετε αὐτὸν καὶ ἑωράκατε αὐτόν.&nbsp;&nbsp;</span>
<span class="ver"><b>8</b></span> <span class="text">Λέγει αὐτῷ Φίλιππος·&nbsp;&nbsp; κύριε, δεῖξον ἡμῖν τὸν πατέρα, καὶ ἀρκεῖ ἡμῖν.&nbsp;&nbsp;</span>
<span class="ver"><b>9</b></span> <span class="text">λέγει αὐτῷ ὁ Ἰησοῦς·&nbsp;&nbsp; τοσοῦτον χρόνον μεθ᾽ ὑμῶν εἰμι καὶ οὐκ ἔγνωκάς με, Φίλιππε;&nbsp;&nbsp; ὁ ἑωρακὼς ἐμὲ ἑώρακεν τὸν πατέρα·&nbsp;&nbsp; πῶς σὺ λέγεις·&nbsp;&nbsp; δεῖξον ἡμῖν τὸν πατέρα;&nbsp;&nbsp;</span>
<span class="ver"><b>10</b></span> <span class="text">οὐ πιστεύεις ὅτι ἐγὼ ἐν τῷ πατρὶ καὶ ὁ πατὴρ ἐν ἐμοί ἐστιν;&nbsp;&nbsp; τὰ ῥήματα ἃ ἐγὼ λαλῶ ὑμῖν ἀπ᾽ ἐμαυτοῦ οὐ λαλῶ, ὁ δὲ πατὴρ ἐν ἐμοὶ μένων ποιεῖ τὰ ἔργα αὐτοῦ.&nbsp;&nbsp;</span>
<span class="ver"><b>11</b></span> <span class="text">πιστεύετέ μοι ὅτι ἐγὼ ἐν τῷ πατρὶ καὶ ὁ πατὴρ ἐν ἐμοί·&nbsp;&nbsp; εἰ δὲ μή, διὰ τὰ ἔργα αὐτὰ πιστεύετε.&nbsp;&nbsp;</span>
<span class="ver"><b>12</b></span> <span class="text">Ἀμὴν ἀμὴν λέγω ὑμῖν, ὁ πιστεύων εἰς ἐμὲ τὰ ἔργα ἃ ἐγὼ ποιῶ κἀκεῖνος ποιήσει καὶ μείζονα τούτων ποιήσει, ὅτι ἐγὼ πρὸς τὸν πατέρα πορεύομαι·&nbsp;&nbsp;</span>
<span class="ver"><b>13</b></span> <span class="text">καὶ ὅ τι ἂν αἰτήσητε ἐν τῷ ὀνόματί μου τοῦτο ποιήσω, ἵνα δοξασθῇ ὁ πατὴρ ἐν τῷ υἱῷ.&nbsp;&nbsp;</span>
<span class="ver"><b>14</b></span> <span class="text">ἐάν τι αἰτήσητέ με ἐν τῷ ὀνόματί μου ἐγὼ ποιήσω.&nbsp;&nbsp;</span>
<span class="ver"><b>15</b></span> <span class="text">Ἐὰν ἀγαπᾶτέ με, τὰς ἐντολὰς τὰς ἐμὰς τηρήσετε·&nbsp;&nbsp;</span>
<span class="ver"><b>16</b></span> <span class="text">κἀγὼ ἐρωτήσω τὸν πατέρα καὶ ἄλλον παράκλητον δώσει ὑμῖν, ἵνα μεθ᾽ ὑμῶν εἰς τὸν αἰῶνα ᾖ,</span>
<span class="ver"><b>17</b></span> <span class="text">τὸ πνεῦμα τῆς ἀληθείας, ὃ ὁ κόσμος οὐ δύναται λαβεῖν, ὅτι οὐ θεωρεῖ αὐτὸ οὐδὲ γινώσκει·&nbsp;&nbsp; ὑμεῖς γινώσκετε αὐτό, ὅτι παρ᾽ ὑμῖν μένει καὶ ἐν ὑμῖν ἔσται.&nbsp;&nbsp;</span>
<span class="ver"><b>18</b></span> <span class="text">Οὐκ ἀφήσω ὑμᾶς ὀρφανούς, ἔρχομαι πρὸς ὑμᾶς.&nbsp;&nbsp;</span>
<span class="ver"><b>19</b></span> <span class="text">ἔτι μικρὸν καὶ ὁ κόσμος με οὐκέτι θεωρεῖ, ὑμεῖς δὲ θεωρεῖτέ με, ὅτι ἐγὼ ζῶ καὶ ὑμεῖς ζήσετε.&nbsp;&nbsp;</span>
<span class="ver"><b>20</b></span> <span class="text">ἐν ἐκείνῃ τῇ ἡμέρᾳ γνώσεσθε ὑμεῖς ὅτι ἐγὼ ἐν τῷ πατρί μου καὶ ὑμεῖς ἐν ἐμοὶ κἀγὼ ἐν ὑμῖν.&nbsp;&nbsp;</span>
<span class="ver"><b>21</b></span> <span class="text">ὁ ἔχων τὰς ἐντολάς μου καὶ τηρῶν αὐτὰς ἐκεῖνός ἐστιν ὁ ἀγαπῶν με·&nbsp;&nbsp; ὁ δὲ ἀγαπῶν με ἀγαπηθήσεται ὑπὸ τοῦ πατρός μου, κἀγὼ ἀγαπήσω αὐτὸν καὶ ἐμφανίσω αὐτῷ ἐμαυτόν.&nbsp;&nbsp;</span>
<span class="ver"><b>22</b></span> <span class="text">Λέγει αὐτῷ Ἰούδας, οὐχ ὁ Ἰσκαριώτης·&nbsp;&nbsp; κύριε, τί γέγονεν ὅτι ἡμῖν μέλλεις ἐμφανίζειν σεαυτὸν καὶ οὐχὶ τῷ κόσμῳ;&nbsp;&nbsp;</span>
<span class="ver"><b>23</b></span> <span class="text">ἀπεκρίθη Ἰησοῦς καὶ εἶπεν αὐτῷ·&nbsp;&nbsp; ἐάν τις ἀγαπᾷ με τὸν λόγον μου τηρήσει, καὶ ὁ πατήρ μου ἀγαπήσει αὐτὸν καὶ πρὸς αὐτὸν ἐλευσόμεθα καὶ μονὴν παρ᾽ αὐτῷ ποιησόμεθα.&nbsp;&nbsp;</span>
<span class="ver"><b>24</b></span> <span class="text">ὁ μὴ ἀγαπῶν με τοὺς λόγους μου οὐ τηρεῖ·&nbsp;&nbsp; καὶ ὁ λόγος ὃν ἀκούετε οὐκ ἔστιν ἐμὸς ἀλλὰ τοῦ πέμψαντός με πατρός.&nbsp;&nbsp;</span>
<span class="ver"><b>25</b></span> <span class="text">Ταῦτα λελάληκα ὑμῖν παρ᾽ ὑμῖν μένων·&nbsp;&nbsp;</span>
<span class="ver"><b>26</b></span> <span class="text">ὁ δὲ παράκλητος, τὸ πνεῦμα τὸ ἅγιον, ὃ πέμψει ὁ πατὴρ ἐν τῷ ὀνόματί μου, ἐκεῖνος ὑμᾶς διδάξει πάντα καὶ ὑπομνήσει ὑμᾶς πάντα ἃ εἶπον ὑμῖν.&nbsp;&nbsp;</span>
<span class="ver"><b>27</b></span> <span class="text">Εἰρήνην ἀφίημι ὑμῖν, εἰρήνην τὴν ἐμὴν δίδωμι ὑμῖν·&nbsp;&nbsp; οὐ καθὼς ὁ κόσμος δίδωσιν ἐγὼ δίδωμι ὑμῖν.&nbsp;&nbsp; μὴ ταρασσέσθω ὑμῶν ἡ καρδία μηδὲ δειλιάτω.&nbsp;&nbsp;</span>
<span class="ver"><b>28</b></span> <span class="text">ἠκούσατε ὅτι ἐγὼ εἶπον ὑμῖν·&nbsp;&nbsp; ὑπάγω καὶ ἔρχομαι πρὸς ὑμᾶς.&nbsp;&nbsp; εἰ ἠγαπᾶτέ με ἐχάρητε ἂν ὅτι πορεύομαι πρὸς τὸν πατέρα, ὅτι ὁ πατὴρ μείζων μού ἐστιν.&nbsp;&nbsp;</span>
<span class="ver"><b>29</b></span> <span class="text">καὶ νῦν εἴρηκα ὑμῖν πρὶν γενέσθαι, ἵνα ὅταν γένηται πιστεύσητε.&nbsp;&nbsp;</span>
<span class="ver"><b>30</b></span> <span class="text">Οὐκέτι πολλὰ λαλήσω μεθ᾽ ὑμῶν, ἔρχεται γὰρ ὁ τοῦ κόσμου ἄρχων·&nbsp;&nbsp; καὶ ἐν ἐμοὶ οὐκ ἔχει οὐδέν,</span>
<span class="ver"><b>31</b></span> <span class="text">ἀλλ᾽ ἵνα γνῷ ὁ κόσμος ὅτι ἀγαπῶ τὸν πατέρα, καὶ καθὼς ἐνετείλατό μοι ὁ πατήρ, οὕτως ποιῶ.&nbsp;&nbsp; ἐγείρεσθε, ἄγωμεν ἐντεῦθεν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;15</div>
<span class="ver"><b>1</b></span> <span class="text">Ἐγώ εἰμι ἡ ἄμπελος ἡ ἀληθινὴ καὶ ὁ πατήρ μου ὁ γεωργός ἐστιν.&nbsp;&nbsp;</span>
<span class="ver"><b>2</b></span> <span class="text">πᾶν κλῆμα ἐν ἐμοὶ μὴ φέρον καρπὸν αἴρει αὐτό, καὶ πᾶν τὸ καρπὸν φέρον καθαίρει αὐτὸ ἵνα καρπὸν πλείονα φέρῃ.&nbsp;&nbsp;</span>
<span class="ver"><b>3</b></span> <span class="text">ἤδη ὑμεῖς καθαροί ἐστε διὰ τὸν λόγον ὃν λελάληκα ὑμῖν·&nbsp;&nbsp;</span>
<span class="ver"><b>4</b></span> <span class="text">μείνατε ἐν ἐμοί, κἀγὼ ἐν ὑμῖν.&nbsp;&nbsp; καθὼς τὸ κλῆμα οὐ δύναται καρπὸν φέρειν ἀφ᾽ ἑαυτοῦ ἐὰν μὴ μένῃ ἐν τῇ ἀμπέλῳ, οὕτως οὐδὲ ὑμεῖς ἐὰν μὴ ἐν ἐμοὶ μένητε.&nbsp;&nbsp;</span>
<span class="ver"><b>5</b></span> <span class="text">ἐγώ εἰμι ἡ ἄμπελος, ὑμεῖς τὰ κλήματα.&nbsp;&nbsp; ὁ μένων ἐν ἐμοὶ κἀγὼ ἐν αὐτῷ οὗτος φέρει καρπὸν πολύν, ὅτι χωρὶς ἐμοῦ οὐ δύνασθε ποιεῖν οὐδέν.&nbsp;&nbsp;</span>
<span class="ver"><b>6</b></span> <span class="text">ἐὰν μή τις μένῃ ἐν ἐμοί, ἐβλήθη ἔξω ὡς τὸ κλῆμα καὶ ἐξηράνθη καὶ συνάγουσιν αὐτὰ καὶ εἰς τὸ πῦρ βάλλουσιν καὶ καίεται.&nbsp;&nbsp;</span>
<span class="ver"><b>7</b></span> <span class="text">ἐὰν μείνητε ἐν ἐμοὶ καὶ τὰ ῥήματά μου ἐν ὑμῖν μείνῃ, ὃ ἐὰν θέλητε αἰτήσασθε, καὶ γενήσεται ὑμῖν.&nbsp;&nbsp;</span>
<span class="ver"><b>8</b></span> <span class="text">ἐν τούτῳ ἐδοξάσθη ὁ πατήρ μου, ἵνα καρπὸν πολὺν φέρητε καὶ γένησθε ἐμοὶ μαθηταί.&nbsp;&nbsp;</span>
<span class="ver"><b>9</b></span> <span class="text">Καθὼς ἠγάπησέν με ὁ πατήρ, κἀγὼ ὑμᾶς ἠγάπησα·&nbsp;&nbsp; μείνατε ἐν τῇ ἀγάπῃ τῇ ἐμῇ.&nbsp;&nbsp;</span>
<span class="ver"><b>10</b></span> <span class="text">ἐὰν τὰς ἐντολάς μου τηρήσητε, μενεῖτε ἐν τῇ ἀγάπῃ μου, καθὼς ἐγὼ τοῦ πατρός τὰς ἐντολὰς τετήρηκα καὶ μένω αὐτοῦ ἐν τῇ ἀγάπῃ.&nbsp;&nbsp;</span>
<span class="ver"><b>11</b></span> <span class="text">Ταῦτα λελάληκα ὑμῖν ἵνα ἡ χαρὰ ἡ ἐμὴ ἐν ὑμῖν ᾖ καὶ ἡ χαρὰ ὑμῶν πληρωθῇ.&nbsp;&nbsp;</span>
<span class="ver"><b>12</b></span> <span class="text">Αὕτη ἐστὶν ἡ ἐντολὴ ἡ ἐμή, ἵνα ἀγαπᾶτε ἀλλήλους καθὼς ἠγάπησα ὑμᾶς.&nbsp;&nbsp;</span>
<span class="ver"><b>13</b></span> <span class="text">μείζονα ταύτης ἀγάπην οὐδεὶς ἔχει, ἵνα τις τὴν ψυχὴν αὐτοῦ θῇ ὑπὲρ τῶν φίλων αὐτοῦ.&nbsp;&nbsp;</span>
<span class="ver"><b>14</b></span> <span class="text">ὑμεῖς φίλοι μού ἐστε ἐὰν ποιῆτε ἃ ἐγὼ ἐντέλλομαι ὑμῖν.&nbsp;&nbsp;</span>
<span class="ver"><b>15</b></span> <span class="text">οὐκέτι λέγω ὑμᾶς δούλους, ὅτι ὁ δοῦλος οὐκ οἶδεν τί ποιεῖ αὐτοῦ ὁ κύριος·&nbsp;&nbsp; ὑμᾶς δὲ εἴρηκα φίλους, ὅτι πάντα ἃ ἤκουσα παρὰ τοῦ πατρός μου ἐγνώρισα ὑμῖν.&nbsp;&nbsp;</span>
<span class="ver"><b>16</b></span> <span class="text">οὐχ ὑμεῖς με ἐξελέξασθε, ἀλλ᾽ ἐγὼ ἐξελεξάμην ὑμᾶς καὶ ἔθηκα ὑμᾶς ἵνα ὑμεῖς ὑπάγητε καὶ καρπὸν φέρητε καὶ ὁ καρπὸς ὑμῶν μένῃ, ἵνα ὅ τι ἂν αἰτήσητε τὸν πατέρα ἐν τῷ ὀνόματί μου δῷ ὑμῖν.&nbsp;&nbsp;</span>
<span class="ver"><b>17</b></span> <span class="text">Ταῦτα ἐντέλλομαι ὑμῖν, ἵνα ἀγαπᾶτε ἀλλήλους.&nbsp;&nbsp;</span>
<span class="ver"><b>18</b></span> <span class="text">Εἰ ὁ κόσμος ὑμᾶς μισεῖ, γινώσκετε ὅτι ἐμὲ πρῶτον ὑμῶν μεμίσηκεν.&nbsp;&nbsp;</span>
<span class="ver"><b>19</b></span> <span class="text">εἰ ἐκ τοῦ κόσμου ἦτε, ὁ κόσμος ἂν τὸ ἴδιον ἐφίλει·&nbsp;&nbsp; ὅτι δὲ ἐκ τοῦ κόσμου οὐκ ἐστέ, ἀλλ᾽ ἐγὼ ἐξελεξάμην ὑμᾶς ἐκ τοῦ κόσμου, διὰ τοῦτο μισεῖ ὑμᾶς ὁ κόσμος.&nbsp;&nbsp;</span>
<span class="ver"><b>20</b></span> <span class="text">μνημονεύετε τοῦ λόγου οὗ ἐγὼ εἶπον ὑμῖν·&nbsp;&nbsp; οὐκ ἔστιν δοῦλος μείζων τοῦ κυρίου αὐτοῦ.&nbsp;&nbsp; εἰ ἐμὲ ἐδίωξαν, καὶ ὑμᾶς διώξουσιν·&nbsp;&nbsp; εἰ τὸν λόγον μου ἐτήρησαν, καὶ τὸν ὑμέτερον τηρήσουσιν.&nbsp;&nbsp;</span>
<span class="ver"><b>21</b></span> <span class="text">ἀλλὰ ταῦτα πάντα ποιήσουσιν εἰς ὑμᾶς διὰ τὸ ὄνομά μου, ὅτι οὐκ οἴδασιν τὸν πέμψαντά με.&nbsp;&nbsp;</span>
<span class="ver"><b>22</b></span> <span class="text">Εἰ μὴ ἦλθον καὶ ἐλάλησα αὐτοῖς, ἁμαρτίαν οὐκ εἴχοσαν·&nbsp;&nbsp; νῦν δὲ πρόφασιν οὐκ ἔχουσιν περὶ τῆς ἁμαρτίας αὐτῶν.&nbsp;&nbsp;</span>
<span class="ver"><b>23</b></span> <span class="text">ὁ ἐμὲ μισῶν καὶ τὸν πατέρα μου μισεῖ.&nbsp;&nbsp;</span>
<span class="ver"><b>24</b></span> <span class="text">εἰ τὰ ἔργα μὴ ἐποίησα ἐν αὐτοῖς ἃ οὐδεὶς ἄλλος ἐποίησεν, ἁμαρτίαν οὐκ εἴχοσαν·&nbsp;&nbsp; νῦν δὲ καὶ ἑωράκασιν καὶ μεμισήκασιν καὶ ἐμὲ καὶ τὸν πατέρα μου.&nbsp;&nbsp;</span>
<span class="ver"><b>25</b></span> <span class="text">ἀλλ᾽ ἵνα πληρωθῇ ὁ λόγος ὁ ἐν τῷ νόμῳ αὐτῶν γεγραμμένος ὅτι ἐμίσησάν με δωρεάν.&nbsp;&nbsp;</span>
<span class="ver"><b>26</b></span> <span class="text">Ὅταν ἔλθῃ ὁ παράκλητος ὃν ἐγὼ πέμψω ὑμῖν παρὰ τοῦ πατρός, τὸ πνεῦμα τῆς ἀληθείας ὃ παρὰ τοῦ πατρὸς ἐκπορεύεται, ἐκεῖνος μαρτυρήσει περὶ ἐμοῦ·&nbsp;&nbsp;</span>
<span class="ver"><b>27</b></span> <span class="text">καὶ ὑμεῖς δὲ μαρτυρεῖτε, ὅτι ἀπ᾽ ἀρχῆς μετ᾽ ἐμοῦ ἐστε.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;16</div>
<span class="ver"><b>1</b></span> <span class="text">Ταῦτα λελάληκα ὑμῖν ἵνα μὴ σκανδαλισθῆτε.&nbsp;&nbsp;</span>
<span class="ver"><b>2</b></span> <span class="text">ἀποσυναγώγους ποιήσουσιν ὑμᾶς·&nbsp;&nbsp; ἀλλ᾽ ἔρχεται ὥρα ἵνα πᾶς ὁ ἀποκτείνας ὑμᾶς δόξῃ λατρείαν προσφέρειν τῷ θεῷ.&nbsp;&nbsp;</span>
<span class="ver"><b>3</b></span> <span class="text">καὶ ταῦτα ποιήσουσιν ὅτι οὐκ ἔγνωσαν τὸν πατέρα οὐδὲ ἐμέ.&nbsp;&nbsp;</span>
<span class="ver"><b>4</b></span> <span class="text">ἀλλὰ ταῦτα λελάληκα ὑμῖν ἵνα ὅταν ἔλθῃ ἡ ὥρα αὐτῶν μνημονεύητε αὐτῶν ὅτι ἐγὼ εἶπον ὑμῖν.&nbsp;&nbsp; Ταῦτα δὲ ὑμῖν ἐξ ἀρχῆς οὐκ εἶπον, ὅτι μεθ᾽ ὑμῶν ἤμην.&nbsp;&nbsp;</span>
<span class="ver"><b>5</b></span> <span class="text">νῦν δὲ ὑπάγω πρὸς τὸν πέμψαντά με, καὶ οὐδεὶς ἐξ ὑμῶν ἐρωτᾷ με·&nbsp;&nbsp; ποῦ ὑπάγεις;&nbsp;&nbsp;</span>
<span class="ver"><b>6</b></span> <span class="text">ἀλλ᾽ ὅτι ταῦτα λελάληκα ὑμῖν ἡ λύπη πεπλήρωκεν ὑμῶν τὴν καρδίαν.&nbsp;&nbsp;</span>
<span class="ver"><b>7</b></span> <span class="text">ἀλλ᾽ ἐγὼ τὴν ἀλήθειαν λέγω ὑμῖν, συμφέρει ὑμῖν ἵνα ἐγὼ ἀπέλθω.&nbsp;&nbsp; ἐὰν γὰρ μὴ ἀπέλθω, ὁ παράκλητος οὐκ ἐλεύσεται πρὸς ὑμᾶς·&nbsp;&nbsp; ἐὰν δὲ πορευθῶ, πέμψω αὐτὸν πρὸς ὑμᾶς.&nbsp;&nbsp;</span>
<span class="ver"><b>8</b></span> <span class="text">Καὶ ἐλθὼν ἐκεῖνος ἐλέγξει τὸν κόσμον περὶ ἁμαρτίας καὶ περὶ δικαιοσύνης καὶ περὶ κρίσεως·&nbsp;&nbsp;</span>
<span class="ver"><b>9</b></span> <span class="text">περὶ ἁμαρτίας μέν, ὅτι οὐ πιστεύουσιν εἰς ἐμέ·&nbsp;&nbsp;</span>
<span class="ver"><b>10</b></span> <span class="text">περὶ δικαιοσύνης δέ, ὅτι πρὸς τὸν πατέρα ὑπάγω καὶ οὐκέτι θεωρεῖτέ με·&nbsp;&nbsp;</span>
<span class="ver"><b>11</b></span> <span class="text">περὶ δὲ κρίσεως, ὅτι ὁ ἄρχων τοῦ κόσμου τούτου κέκριται.&nbsp;&nbsp;</span>
<span class="ver"><b>12</b></span> <span class="text">Ἔτι πολλὰ ἔχω ὑμῖν λέγειν, ἀλλ᾽ οὐ δύνασθε βαστάζειν ἄρτι·&nbsp;&nbsp;</span>
<span class="ver"><b>13</b></span> <span class="text">ὅταν δὲ ἔλθῃ ἐκεῖνος, τὸ πνεῦμα τῆς ἀληθείας, ὁδηγήσει ὑμᾶς ἐν τῇ ἀληθείᾳ πάσῃ·&nbsp;&nbsp; οὐ γὰρ λαλήσει ἀφ᾽ ἑαυτοῦ, ἀλλ᾽ ὅσα ἀκούσει λαλήσει καὶ τὰ ἐρχόμενα ἀναγγελεῖ ὑμῖν.&nbsp;&nbsp;</span>
<span class="ver"><b>14</b></span> <span class="text">ἐκεῖνος ἐμὲ δοξάσει, ὅτι ἐκ τοῦ ἐμοῦ λήμψεται καὶ ἀναγγελεῖ ὑμῖν.&nbsp;&nbsp;</span>
<span class="ver"><b>15</b></span> <span class="text">πάντα ὅσα ἔχει ὁ πατὴρ ἐμά ἐστιν·&nbsp;&nbsp; διὰ τοῦτο εἶπον ὅτι ἐκ τοῦ ἐμοῦ λαμβάνει καὶ ἀναγγελεῖ ὑμῖν.&nbsp;&nbsp;</span>
<span class="ver"><b>16</b></span> <span class="text">Μικρὸν καὶ οὐκέτι θεωρεῖτέ με, καὶ πάλιν μικρὸν καὶ ὄψεσθέ με.&nbsp;&nbsp;</span>
<span class="ver"><b>17</b></span> <span class="text">εἶπαν οὖν ἐκ τῶν μαθητῶν αὐτοῦ πρὸς ἀλλήλους·&nbsp;&nbsp; τί ἐστιν τοῦτο ὃ λέγει ἡμῖν·&nbsp;&nbsp; μικρὸν καὶ οὐ θεωρεῖτέ με, καὶ πάλιν μικρὸν καὶ ὄψεσθέ με;&nbsp;&nbsp; καί·&nbsp;&nbsp; ὅτι ὑπάγω πρὸς τὸν πατέρα;&nbsp;&nbsp;</span>
<span class="ver"><b>18</b></span> <span class="text">ἔλεγον οὖν·&nbsp;&nbsp; τί ἐστιν τοῦτο τὸ μικρόν;&nbsp;&nbsp; οὐκ οἴδαμεν τί λαλεῖ.&nbsp;&nbsp;</span>
<span class="ver"><b>19</b></span> <span class="text">Ἔγνω ὁ Ἰησοῦς ὅτι ἤθελον αὐτὸν ἐρωτᾶν, καὶ εἶπεν αὐτοῖς·&nbsp;&nbsp; περὶ τούτου ζητεῖτε μετ᾽ ἀλλήλων ὅτι εἶπον·&nbsp;&nbsp; μικρὸν καὶ οὐ θεωρεῖτέ με, καὶ πάλιν μικρὸν καὶ ὄψεσθέ με;&nbsp;&nbsp;</span>
<span class="ver"><b>20</b></span> <span class="text">ἀμὴν ἀμὴν λέγω ὑμῖν ὅτι κλαύσετε καὶ θρηνήσετε ὑμεῖς, ὁ δὲ κόσμος χαρήσεται·&nbsp;&nbsp; ὑμεῖς λυπηθήσεσθε, ἀλλ᾽ ἡ λύπη ὑμῶν εἰς χαρὰν γενήσεται.&nbsp;&nbsp;</span>
<span class="ver"><b>21</b></span> <span class="text">ἡ γυνὴ ὅταν τίκτῃ λύπην ἔχει, ὅτι ἦλθεν ἡ ὥρα αὐτῆς·&nbsp;&nbsp; ὅταν δὲ γεννήσῃ τὸ παιδίον, οὐκέτι μνημονεύει τῆς θλίψεως διὰ τὴν χαρὰν ὅτι ἐγεννήθη ἄνθρωπος εἰς τὸν κόσμον.&nbsp;&nbsp;</span>
<span class="ver"><b>22</b></span> <span class="text">καὶ ὑμεῖς οὖν νῦν μὲν λύπην ἔχετε·&nbsp;&nbsp; πάλιν δὲ ὄψομαι ὑμᾶς, καὶ χαρήσεται ὑμῶν ἡ καρδία, καὶ τὴν χαρὰν ὑμῶν οὐδεὶς αἴρει ἀφ᾽ ὑμῶν.&nbsp;&nbsp;</span>
<span class="ver"><b>23</b></span> <span class="text">Καὶ ἐν ἐκείνῃ τῇ ἡμέρᾳ ἐμὲ οὐκ ἐρωτήσετε οὐδέν.&nbsp;&nbsp; ἀμὴν ἀμὴν λέγω ὑμῖν, ἄν τι αἰτήσητε τὸν πατέρα ἐν τῷ ὀνόματί μου δώσει ὑμῖν.&nbsp;&nbsp;</span>
<span class="ver"><b>24</b></span> <span class="text">ἕως ἄρτι οὐκ ᾐτήσατε οὐδὲν ἐν τῷ ὀνόματί μου·&nbsp;&nbsp; αἰτεῖτε καὶ λήμψεσθε, ἵνα ἡ χαρὰ ὑμῶν ᾖ πεπληρωμένη.&nbsp;&nbsp;</span>
<span class="ver"><b>25</b></span> <span class="text">Ταῦτα ἐν παροιμίαις λελάληκα ὑμῖν·&nbsp;&nbsp; ἔρχεται ὥρα ὅτε οὐκέτι ἐν παροιμίαις λαλήσω ὑμῖν, ἀλλὰ παρρησίᾳ περὶ τοῦ πατρὸς ἀπαγγελῶ ὑμῖν.&nbsp;&nbsp;</span>
<span class="ver"><b>26</b></span> <span class="text">ἐν ἐκείνῃ τῇ ἡμέρᾳ ἐν τῷ ὀνόματί μου αἰτήσεσθε, καὶ οὐ λέγω ὑμῖν ὅτι ἐγὼ ἐρωτήσω τὸν πατέρα περὶ ὑμῶν·&nbsp;&nbsp;</span>
<span class="ver"><b>27</b></span> <span class="text">αὐτὸς γὰρ ὁ πατὴρ φιλεῖ ὑμᾶς, ὅτι ὑμεῖς ἐμὲ πεφιλήκατε καὶ πεπιστεύκατε ὅτι ἐγὼ παρὰ τοῦ θεοῦ ἐξῆλθον.&nbsp;&nbsp;</span>
<span class="ver"><b>28</b></span> <span class="text">ἐξῆλθον παρὰ τοῦ πατρὸς καὶ ἐλήλυθα εἰς τὸν κόσμον·&nbsp;&nbsp; πάλιν ἀφίημι τὸν κόσμον καὶ πορεύομαι πρὸς τὸν πατέρα.&nbsp;&nbsp;</span>
<span class="ver"><b>29</b></span> <span class="text">Λέγουσιν οἱ μαθηταὶ αὐτοῦ·&nbsp;&nbsp; ἴδε νῦν ἐν παρρησίᾳ λαλεῖς καὶ παροιμίαν οὐδεμίαν λέγεις.&nbsp;&nbsp;</span>
<span class="ver"><b>30</b></span> <span class="text">νῦν οἴδαμεν ὅτι οἶδας πάντα καὶ οὐ χρείαν ἔχεις ἵνα τίς σε ἐρωτᾷ·&nbsp;&nbsp; ἐν τούτῳ πιστεύομεν ὅτι ἀπὸ θεοῦ ἐξῆλθες.&nbsp;&nbsp;</span>
<span class="ver"><b>31</b></span> <span class="text">ἀπεκρίθη αὐτοῖς Ἰησοῦς·&nbsp;&nbsp; ἄρτι πιστεύετε;&nbsp;&nbsp;</span>
<span class="ver"><b>32</b></span> <span class="text">ἰδοὺ ἔρχεται ὥρα καὶ ἐλήλυθεν ἵνα σκορπισθῆτε ἕκαστος εἰς τὰ ἴδια κἀμὲ μόνον ἀφῆτε·&nbsp;&nbsp; καὶ οὐκ εἰμὶ μόνος, ὅτι ὁ πατὴρ μετ᾽ ἐμοῦ ἐστιν.&nbsp;&nbsp;</span>
<span class="ver"><b>33</b></span> <span class="text">Ταῦτα λελάληκα ὑμῖν ἵνα ἐν ἐμοὶ εἰρήνην ἔχητε.&nbsp;&nbsp; ἐν τῷ κόσμῳ θλῖψιν ἔχετε·&nbsp;&nbsp; ἀλλὰ θαρσεῖτε, ἐγὼ νενίκηκα τὸν κόσμον.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;17</div>
<span class="ver"><b>1</b></span> <span class="text">Ταῦτα ἐλάλησεν Ἰησοῦς καὶ ἐπάρας τοὺς ὀφθαλμοὺς αὐτοῦ εἰς τὸν οὐρανὸν εἶπεν·&nbsp;&nbsp; πάτερ, ἐλήλυθεν ἡ ὥρα·&nbsp;&nbsp; δόξασόν σου τὸν υἱόν, ἵνα ὁ υἱὸς δοξάσῃ σέ,</span>
<span class="ver"><b>2</b></span> <span class="text">καθὼς ἔδωκας αὐτῷ ἐξουσίαν πάσης σαρκός, ἵνα πᾶν ὃ δέδωκας αὐτῷ δώσῃ αὐτοῖς ζωὴν αἰώνιον.&nbsp;&nbsp;</span>
<span class="ver"><b>3</b></span> <span class="text">αὕτη δέ ἐστιν ἡ αἰώνιος ζωὴ ἵνα γινώσκωσιν σὲ τὸν μόνον ἀληθινὸν θεὸν καὶ ὃν ἀπέστειλας Ἰησοῦν Χριστόν.&nbsp;&nbsp;</span>
<span class="ver"><b>4</b></span> <span class="text">ἐγώ σε ἐδόξασα ἐπὶ τῆς γῆς τὸ ἔργον τελειώσας ὃ δέδωκάς μοι ἵνα ποιήσω·&nbsp;&nbsp;</span>
<span class="ver"><b>5</b></span> <span class="text">καὶ νῦν δόξασόν με σύ, πάτερ, παρὰ σεαυτῷ τῇ δόξῃ ᾗ εἶχον πρὸ τοῦ τὸν κόσμον εἶναι παρὰ σοί.&nbsp;&nbsp;</span>
<span class="ver"><b>6</b></span> <span class="text">Ἐφανέρωσά σου τὸ ὄνομα τοῖς ἀνθρώποις οὓς ἔδωκάς μοι ἐκ τοῦ κόσμου.&nbsp;&nbsp; σοὶ ἦσαν κἀμοὶ αὐτοὺς ἔδωκας καὶ τὸν λόγον σου τετήρηκαν.&nbsp;&nbsp;</span>
<span class="ver"><b>7</b></span> <span class="text">νῦν ἔγνωκαν ὅτι πάντα ὅσα δέδωκάς μοι παρὰ σοῦ εἰσιν·&nbsp;&nbsp;</span>
<span class="ver"><b>8</b></span> <span class="text">ὅτι τὰ ῥήματα ἃ ἔδωκάς μοι δέδωκα αὐτοῖς, καὶ αὐτοὶ ἔλαβον καὶ ἔγνωσαν ἀληθῶς ὅτι παρὰ σοῦ ἐξῆλθον, καὶ ἐπίστευσαν ὅτι σύ με ἀπέστειλας.&nbsp;&nbsp;</span>
<span class="ver"><b>9</b></span> <span class="text">Ἐγὼ περὶ αὐτῶν ἐρωτῶ, οὐ περὶ τοῦ κόσμου ἐρωτῶ ἀλλὰ περὶ ὧν δέδωκάς μοι, ὅτι σοί εἰσιν,</span>
<span class="ver"><b>10</b></span> <span class="text">καὶ τὰ ἐμὰ πάντα σά ἐστιν καὶ τὰ σὰ ἐμά, καὶ δεδόξασμαι ἐν αὐτοῖς.&nbsp;&nbsp;</span>
<span class="ver"><b>11</b></span> <span class="text">καὶ οὐκέτι εἰμὶ ἐν τῷ κόσμῳ, καὶ αὐτοὶ ἐν τῷ κόσμῳ εἰσίν, κἀγὼ πρὸς σὲ ἔρχομαι.&nbsp;&nbsp; πάτερ ἅγιε, τήρησον αὐτοὺς ἐν τῷ ὀνόματί σου ᾧ δέδωκάς μοι, ἵνα ὦσιν ἓν καθὼς ἡμεῖς.&nbsp;&nbsp;</span>
<span class="ver"><b>12</b></span> <span class="text">ὅτε ἤμην μετ᾽ αὐτῶν ἐγὼ ἐτήρουν αὐτοὺς ἐν τῷ ὀνόματί σου ᾧ δέδωκάς μοι, καὶ ἐφύλαξα, καὶ οὐδεὶς ἐξ αὐτῶν ἀπώλετο εἰ μὴ ὁ υἱὸς τῆς ἀπωλείας, ἵνα ἡ γραφὴ πληρωθῇ.&nbsp;&nbsp;</span>
<span class="ver"><b>13</b></span> <span class="text">νῦν δὲ πρὸς σὲ ἔρχομαι καὶ ταῦτα λαλῶ ἐν τῷ κόσμῳ ἵνα ἔχωσιν τὴν χαρὰν τὴν ἐμὴν πεπληρωμένην ἐν ἑαυτοῖς.&nbsp;&nbsp;</span>
<span class="ver"><b>14</b></span> <span class="text">ἐγὼ δέδωκα αὐτοῖς τὸν λόγον σου καὶ ὁ κόσμος ἐμίσησεν αὐτούς, ὅτι οὐκ εἰσὶν ἐκ τοῦ κόσμου καθὼς ἐγὼ οὐκ εἰμὶ ἐκ τοῦ κόσμου.&nbsp;&nbsp;</span>
<span class="ver"><b>15</b></span> <span class="text">οὐκ ἐρωτῶ ἵνα ἄρῃς αὐτοὺς ἐκ τοῦ κόσμου, ἀλλ᾽ ἵνα τηρήσῃς αὐτοὺς ἐκ τοῦ πονηροῦ.&nbsp;&nbsp;</span>
<span class="ver"><b>16</b></span> <span class="text">ἐκ τοῦ κόσμου οὐκ εἰσὶν καθὼς ἐγὼ οὐκ εἰμὶ ἐκ τοῦ κόσμου.&nbsp;&nbsp;</span>
<span class="ver"><b>17</b></span> <span class="text">ἁγίασον αὐτοὺς ἐν τῇ ἀληθείᾳ·&nbsp;&nbsp; ὁ λόγος ὁ σὸς ἀλήθειά ἐστιν.&nbsp;&nbsp;</span>
<span class="ver"><b>18</b></span> <span class="text">καθὼς ἐμὲ ἀπέστειλας εἰς τὸν κόσμον, κἀγὼ ἀπέστειλα αὐτοὺς εἰς τὸν κόσμον·&nbsp;&nbsp;</span>
<span class="ver"><b>19</b></span> <span class="text">καὶ ὑπὲρ αὐτῶν ἐγὼ ἁγιάζω ἐμαυτόν, ἵνα ὦσιν καὶ αὐτοὶ ἡγιασμένοι ἐν ἀληθείᾳ.&nbsp;&nbsp;</span>
<span class="ver"><b>20</b></span> <span class="text">Οὐ περὶ τούτων δὲ ἐρωτῶ μόνον, ἀλλὰ καὶ περὶ τῶν πιστευόντων διὰ τοῦ λόγου αὐτῶν εἰς ἐμέ,</span>
<span class="ver"><b>21</b></span> <span class="text">ἵνα πάντες ἓν ὦσιν, καθὼς σύ, πάτερ, ἐν ἐμοὶ κἀγὼ ἐν σοί, ἵνα καὶ αὐτοὶ ἐν ἡμῖν ὦσιν, ἵνα ὁ κόσμος πιστεύῃ ὅτι σύ με ἀπέστειλας.&nbsp;&nbsp;</span>
<span class="ver"><b>22</b></span> <span class="text">κἀγὼ τὴν δόξαν ἣν δέδωκάς μοι δέδωκα αὐτοῖς, ἵνα ὦσιν ἓν καθὼς ἡμεῖς ἕν·&nbsp;&nbsp;</span>
<span class="ver"><b>23</b></span> <span class="text">ἐγὼ ἐν αὐτοῖς καὶ σὺ ἐν ἐμοί, ἵνα ὦσιν τετελειωμένοι εἰς ἕν, ἵνα γινώσκῃ ὁ κόσμος ὅτι σύ με ἀπέστειλας καὶ ἠγάπησας αὐτοὺς καθὼς ἐμὲ ἠγάπησας.&nbsp;&nbsp;</span>
<span class="ver"><b>24</b></span> <span class="text">Πάτερ, ὃ δέδωκάς μοι, θέλω ἵνα ὅπου εἰμὶ ἐγὼ κἀκεῖνοι ὦσιν μετ᾽ ἐμοῦ, ἵνα θεωρῶσιν τὴν δόξαν τὴν ἐμήν, ἣν δέδωκάς μοι ὅτι ἠγάπησάς με πρὸ καταβολῆς κόσμου.&nbsp;&nbsp;</span>
<span class="ver"><b>25</b></span> <span class="text">πάτερ δίκαιε, καὶ ὁ κόσμος σε οὐκ ἔγνω, ἐγὼ δέ σε ἔγνων, καὶ οὗτοι ἔγνωσαν ὅτι σύ με ἀπέστειλας·&nbsp;&nbsp;</span>
<span class="ver"><b>26</b></span> <span class="text">καὶ ἐγνώρισα αὐτοῖς τὸ ὄνομά σου καὶ γνωρίσω, ἵνα ἡ ἀγάπη ἣν ἠγάπησάς με ἐν αὐτοῖς ᾖ κἀγὼ ἐν αὐτοῖς.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;18</div>
<span class="ver"><b>1</b></span> <span class="text">Ταῦτα εἰπὼν Ἰησοῦς ἐξῆλθεν σὺν τοῖς μαθηταῖς αὐτοῦ πέραν τοῦ χειμάρρου τοῦ Κεδρὼν ὅπου ἦν κῆπος, εἰς ὃν εἰσῆλθεν αὐτὸς καὶ οἱ μαθηταὶ αὐτοῦ.&nbsp;&nbsp;</span>
<span class="ver"><b>2</b></span> <span class="text">Ἤδει δὲ καὶ Ἰούδας ὁ παραδιδοὺς αὐτὸν τὸν τόπον, ὅτι πολλάκις συνήχθη Ἰησοῦς ἐκεῖ μετὰ τῶν μαθητῶν αὐτοῦ.&nbsp;&nbsp;</span>
<span class="ver"><b>3</b></span> <span class="text">ὁ οὖν Ἰούδας λαβὼν τὴν σπεῖραν καὶ ἐκ τῶν ἀρχιερέων καὶ ἐκ τῶν Φαρισαίων ὑπηρέτας ἔρχεται ἐκεῖ μετὰ φανῶν καὶ λαμπάδων καὶ ὅπλων.&nbsp;&nbsp;</span>
<span class="ver"><b>4</b></span> <span class="text">Ἰησοῦς οὖν εἰδὼς πάντα τὰ ἐρχόμενα ἐπ᾽ αὐτὸν ἐξῆλθεν καὶ λέγει αὐτοῖς·&nbsp;&nbsp; τίνα ζητεῖτε;&nbsp;&nbsp;</span>
<span class="ver"><b>5</b></span> <span class="text">ἀπεκρίθησαν αὐτῷ·&nbsp;&nbsp; Ἰησοῦν τὸν Ναζωραῖον.&nbsp;&nbsp; λέγει αὐτοῖς·&nbsp;&nbsp; ἐγώ εἰμι.&nbsp;&nbsp; ἵστήκει δὲ καὶ Ἰούδας ὁ παραδιδοὺς αὐτὸν μετ᾽ αὐτῶν.&nbsp;&nbsp;</span>
<span class="ver"><b>6</b></span> <span class="text">ὡς οὖν εἶπεν αὐτοῖς·&nbsp;&nbsp; ἐγώ εἰμι, ἀπῆλθαν εἰς τὰ ὀπίσω καὶ ἔπεσαν χαμαί.&nbsp;&nbsp;</span>
<span class="ver"><b>7</b></span> <span class="text">Πάλιν οὖν ἐπηρώτησεν αὐτούς·&nbsp;&nbsp; τίνα ζητεῖτε;&nbsp;&nbsp; οἱ δὲ εἶπον·&nbsp;&nbsp; Ἰησοῦν τὸν Ναζωραῖον.&nbsp;&nbsp;</span>
<span class="ver"><b>8</b></span> <span class="text">ἀπεκρίθη Ἰησοῦς·&nbsp;&nbsp; εἶπον ὑμῖν ὅτι ἐγώ εἰμι.&nbsp;&nbsp; εἰ οὖν ἐμὲ ζητεῖτε, ἄφετε τούτους ὑπάγειν·&nbsp;&nbsp;</span>
<span class="ver"><b>9</b></span> <span class="text">ἵνα πληρωθῇ ὁ λόγος ὃν εἶπεν ὅτι οὓς δέδωκάς μοι οὐκ ἀπώλεσα ἐξ αὐτῶν οὐδένα.&nbsp;&nbsp;</span>
<span class="ver"><b>10</b></span> <span class="text">Σίμων οὖν Πέτρος ἔχων μάχαιραν εἵλκυσεν αὐτὴν καὶ ἔπαισεν τὸν τοῦ ἀρχιερέως δοῦλον καὶ ἀπέκοψεν αὐτοῦ τὸ ὠτάριον τὸ δεξιόν·&nbsp;&nbsp; ἦν δὲ ὄνομα τῷ δούλῳ Μάλχος.&nbsp;&nbsp;</span>
<span class="ver"><b>11</b></span> <span class="text">εἶπεν οὖν ὁ Ἰησοῦς τῷ Πέτρῳ·&nbsp;&nbsp; βάλε τὴν μάχαιραν εἰς τὴν θήκην·&nbsp;&nbsp; τὸ ποτήριον ὃ δέδωκέν μοι ὁ πατὴρ οὐ μὴ πίω αὐτό;&nbsp;&nbsp;</span>
<span class="ver"><b>12</b></span> <span class="text">Ἡ οὖν σπεῖρα καὶ ὁ χιλίαρχος καὶ οἱ ὑπηρέται τῶν Ἰουδαίων συνέλαβον τὸν Ἰησοῦν καὶ ἔδησαν αὐτὸν</span>
<span class="ver"><b>13</b></span> <span class="text">καὶ ἤγαγον πρὸς Ἅνναν πρῶτον·&nbsp;&nbsp; ἦν γὰρ πενθερὸς τοῦ Καϊάφα, ὃς ἦν ἀρχιερεὺς τοῦ ἐνιαυτοῦ ἐκείνου·&nbsp;&nbsp;</span>
<span class="ver"><b>14</b></span> <span class="text">ἦν δὲ Καϊάφας ὁ συμβουλεύσας τοῖς Ἰουδαίοις ὅτι συμφέρει ἕνα ἄνθρωπον ἀποθανεῖν ὑπὲρ τοῦ λαοῦ.&nbsp;&nbsp;</span>
<span class="ver"><b>15</b></span> <span class="text">Ἠκολούθει δὲ τῷ Ἰησοῦ Σίμων Πέτρος καὶ ἄλλος μαθητής.&nbsp;&nbsp; ὁ δὲ μαθητὴς ἐκεῖνος ἦν γνωστὸς τῷ ἀρχιερεῖ καὶ συνεισῆλθεν τῷ Ἰησοῦ εἰς τὴν αὐλὴν τοῦ ἀρχιερέως,</span>
<span class="ver"><b>16</b></span> <span class="text">ὁ δὲ Πέτρος ἵστήκει πρὸς τῇ θύρᾳ ἔξω.&nbsp;&nbsp; ἐξῆλθεν οὖν ὁ μαθητὴς ὁ ἄλλος ὅς ἦν γνωστὸς τοῦ ἀρχιερέως καὶ εἶπεν τῇ θυρωρῷ καὶ εἰσήγαγεν τὸν Πέτρον.&nbsp;&nbsp;</span>
<span class="ver"><b>17</b></span> <span class="text">λέγει οὖν ἡ παιδίσκη ἡ θυρωρός τῷ Πέτρῳ·&nbsp;&nbsp; μὴ καὶ σὺ ἐκ τῶν μαθητῶν εἶ τοῦ ἀνθρώπου τούτου;&nbsp;&nbsp; λέγει ἐκεῖνος·&nbsp;&nbsp; οὐκ εἰμί.&nbsp;&nbsp;</span>
<span class="ver"><b>18</b></span> <span class="text">ἵστήκεισαν δὲ οἱ δοῦλοι καὶ οἱ ὑπηρέται ἀνθρακιὰν πεποιηκότες, ὅτι ψῦχος ἦν, καὶ ἐθερμαίνοντο·&nbsp;&nbsp; ἦν δὲ καὶ ὁ Πέτρος μετ᾽ αὐτῶν ἑστὼς καὶ θερμαινόμενος.&nbsp;&nbsp;</span>
<span class="ver"><b>19</b></span> <span class="text">Ὁ οὖν ἀρχιερεὺς ἠρώτησεν τὸν Ἰησοῦν περὶ τῶν μαθητῶν αὐτοῦ καὶ περὶ τῆς διδαχῆς αὐτοῦ.&nbsp;&nbsp;</span>
<span class="ver"><b>20</b></span> <span class="text">ἀπεκρίθη αὐτῷ Ἰησοῦς·&nbsp;&nbsp; ἐγὼ παρρησίᾳ λελάληκα τῷ κόσμῳ, ἐγὼ πάντοτε ἐδίδαξα ἐν συναγωγῇ καὶ ἐν τῷ ἱερῷ, ὅπου πάντες οἱ Ἰουδαῖοι συνέρχονται, καὶ ἐν κρυπτῷ ἐλάλησα οὐδέν.&nbsp;&nbsp;</span>
<span class="ver"><b>21</b></span> <span class="text">τί με ἐρωτᾷς;&nbsp;&nbsp; ἐρώτησον τοὺς ἀκηκοότας τί ἐλάλησα αὐτοῖς·&nbsp;&nbsp; ἴδε οὗτοι οἴδασιν ἃ εἶπον ἐγώ.&nbsp;&nbsp;</span>
<span class="ver"><b>22</b></span> <span class="text">ταῦτα δὲ αὐτοῦ εἰπόντος εἷς παρεστηκὼς τῶν ὑπηρετῶν ἔδωκεν ῥάπισμα τῷ Ἰησοῦ εἰπών·&nbsp;&nbsp; οὕτως ἀποκρίνῃ τῷ ἀρχιερεῖ;&nbsp;&nbsp;</span>
<span class="ver"><b>23</b></span> <span class="text">ἀπεκρίθη αὐτῷ Ἰησοῦς·&nbsp;&nbsp; εἰ κακῶς ἐλάλησα, μαρτύρησον περὶ τοῦ κακοῦ·&nbsp;&nbsp; εἰ δὲ καλῶς, τί με δέρεις;&nbsp;&nbsp;</span>
<span class="ver"><b>24</b></span> <span class="text">ἀπέστειλεν οὖν αὐτὸν ὁ Ἅννας δεδεμένον πρὸς Καϊάφαν τὸν ἀρχιερέα.&nbsp;&nbsp;</span>
<span class="ver"><b>25</b></span> <span class="text">Ἦν δὲ Σίμων Πέτρος ἑστὼς καὶ θερμαινόμενος.&nbsp;&nbsp; εἶπον οὖν αὐτῷ·&nbsp;&nbsp; μὴ καὶ σὺ ἐκ τῶν μαθητῶν αὐτοῦ εἶ;&nbsp;&nbsp; ἠρνήσατο ἐκεῖνος καὶ εἶπεν·&nbsp;&nbsp; οὐκ εἰμί.&nbsp;&nbsp;</span>
<span class="ver"><b>26</b></span> <span class="text">λέγει εἷς ἐκ τῶν δούλων τοῦ ἀρχιερέως, συγγενὴς ὢν οὗ ἀπέκοψεν Πέτρος τὸ ὠτίον·&nbsp;&nbsp; οὐκ ἐγώ σε εἶδον ἐν τῷ κήπῳ μετ᾽ αὐτοῦ;&nbsp;&nbsp;</span>
<span class="ver"><b>27</b></span> <span class="text">πάλιν οὖν ἠρνήσατο Πέτρος, καὶ εὐθέως ἀλέκτωρ ἐφώνησεν.&nbsp;&nbsp;</span>
<span class="ver"><b>28</b></span> <span class="text">Ἄγουσιν οὖν τὸν Ἰησοῦν ἀπὸ τοῦ Καϊάφα εἰς τὸ πραιτώριον·&nbsp;&nbsp; ἦν δὲ πρωΐ·&nbsp;&nbsp; καὶ αὐτοὶ οὐκ εἰσῆλθον εἰς τὸ πραιτώριον, ἵνα μὴ μιανθῶσιν ἀλλὰ φάγωσιν τὸ πάσχα.&nbsp;&nbsp;</span>
<span class="ver"><b>29</b></span> <span class="text">Ἐξῆλθεν οὖν ὁ Πειλᾶτος ἔξω πρὸς αὐτοὺς καὶ φησίν·&nbsp;&nbsp; τίνα κατηγορίαν φέρετε κατὰ τοῦ ἀνθρώπου τούτου;&nbsp;&nbsp;</span>
<span class="ver"><b>30</b></span> <span class="text">ἀπεκρίθησαν καὶ εἶπαν αὐτῷ·&nbsp;&nbsp; εἰ μὴ ἦν οὗτος κακὸν ποιῶν, οὐκ ἄν σοι παρεδώκαμεν αὐτόν.&nbsp;&nbsp;</span>
<span class="ver"><b>31</b></span> <span class="text">εἶπεν οὖν αὐτοῖς ὁ Πειλᾶτος·&nbsp;&nbsp; λάβετε αὐτὸν ὑμεῖς καὶ κατὰ τὸν νόμον ὑμῶν κρίνατε αὐτόν.&nbsp;&nbsp; εἶπον αὐτῷ οἱ Ἰουδαῖοι·&nbsp;&nbsp; ἡμῖν οὐκ ἔξεστιν ἀποκτεῖναι οὐδένα·&nbsp;&nbsp;</span>
<span class="ver"><b>32</b></span> <span class="text">ἵνα ὁ λόγος τοῦ Ἰησοῦ πληρωθῇ ὃν εἶπεν σημαίνων ποίῳ θανάτῳ ἤμελλεν ἀποθνῄσκειν.&nbsp;&nbsp;</span>
<span class="ver"><b>33</b></span> <span class="text">Εἰσῆλθεν οὖν πάλιν εἰς τὸ πραιτώριον ὁ Πειλᾶτος καὶ ἐφώνησεν τὸν Ἰησοῦν καὶ εἶπεν αὐτῷ·&nbsp;&nbsp; σὺ εἶ ὁ βασιλεὺς τῶν Ἰουδαίων;&nbsp;&nbsp;</span>
<span class="ver"><b>34</b></span> <span class="text">ἀπεκρίθη Ἰησοῦς·&nbsp;&nbsp; ἀπὸ σεαυτοῦ σὺ τοῦτο λέγεις ἢ ἄλλοι εἶπόν σοι περὶ ἐμοῦ;&nbsp;&nbsp;</span>
<span class="ver"><b>35</b></span> <span class="text">ἀπεκρίθη ὁ Πειλᾶτος·&nbsp;&nbsp; μήτι ἐγὼ Ἰουδαῖός εἰμι;&nbsp;&nbsp; τὸ ἔθνος τὸ σὸν καὶ οἱ ἀρχιερεῖς παρέδωκάν σε ἐμοί·&nbsp;&nbsp; τί ἐποίησας;&nbsp;&nbsp;</span>
<span class="ver"><b>36</b></span> <span class="text">ἀπεκρίθη Ἰησοῦς·&nbsp;&nbsp; ἡ βασιλεία ἡ ἐμὴ οὐκ ἔστιν ἐκ τοῦ κόσμου τούτου·&nbsp;&nbsp; εἰ ἐκ τοῦ κόσμου τούτου ἦν ἡ βασιλεία ἡ ἐμή, οἱ ὑπηρέται οἱ ἐμοὶ ἠγωνίζοντο ἂν ἵνα μὴ παραδοθῶ τοῖς Ἰουδαίοις·&nbsp;&nbsp; νῦν δὲ ἡ βασιλεία ἡ ἐμὴ οὐκ ἔστιν ἐντεῦθεν.&nbsp;&nbsp;</span>
<span class="ver"><b>37</b></span> <span class="text">εἶπεν οὖν αὐτῷ ὁ Πειλᾶτος·&nbsp;&nbsp; οὐκοῦν βασιλεὺς εἶ σύ;&nbsp;&nbsp; ἀπεκρίθη ὁ Ἰησοῦς·&nbsp;&nbsp; σὺ λέγεις ὅτι βασιλεύς εἰμι.&nbsp;&nbsp; ἐγὼ εἰς τοῦτο γεγέννημαι καὶ εἰς τοῦτο ἐλήλυθα εἰς τὸν κόσμον, ἵνα μαρτυρήσω τῇ ἀληθείᾳ·&nbsp;&nbsp; πᾶς ὁ ὢν ἐκ τῆς ἀληθείας ἀκούει μου τῆς φωνῆς.&nbsp;&nbsp;</span>
<span class="ver"><b>38</b></span> <span class="text">λέγει αὐτῷ ὁ Πειλᾶτος·&nbsp;&nbsp; τί ἐστιν ἀλήθεια;&nbsp;&nbsp; Καὶ τοῦτο εἰπὼν πάλιν ἐξῆλθεν πρὸς τοὺς Ἰουδαίους καὶ λέγει αὐτοῖς·&nbsp;&nbsp; ἐγὼ οὐδεμίαν αἰτίαν εὑρίσκω ἐν αὐτῷ.&nbsp;&nbsp;</span>
<span class="ver"><b>39</b></span> <span class="text">ἔστιν δὲ συνήθεια ὑμῖν ἵνα ἕνα ἀπολύσω ὑμῖν ἐν τῷ πάσχα·&nbsp;&nbsp; βούλεσθε οὖν ἀπολύσω ὑμῖν τὸν βασιλέα τῶν Ἰουδαίων;&nbsp;&nbsp;</span>
<span class="ver"><b>40</b></span> <span class="text">ἐκραύγασαν οὖν πάλιν λέγοντες·&nbsp;&nbsp; μὴ τοῦτον ἀλλὰ τὸν Βαραββᾶν.&nbsp;&nbsp; ἦν δὲ ὁ Βαραββᾶς λῃστής.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;19</div>
<span class="ver"><b>1</b></span> <span class="text">Τότε οὖν ἔλαβεν ὁ Πειλᾶτος τὸν Ἰησοῦν καὶ ἐμαστίγωσεν.&nbsp;&nbsp;</span>
<span class="ver"><b>2</b></span> <span class="text">καὶ οἱ στρατιῶται πλέξαντες στέφανον ἐξ ἀκανθῶν ἐπέθηκαν αὐτοῦ τῇ κεφαλῇ καὶ ἱμάτιον πορφυροῦν περιέβαλον αὐτὸν</span>
<span class="ver"><b>3</b></span> <span class="text">καὶ ἤρχοντο πρὸς αὐτὸν καὶ ἔλεγον·&nbsp;&nbsp; χαῖρε ὁ βασιλεὺς τῶν Ἰουδαίων·&nbsp;&nbsp; καὶ ἐδίδοσαν αὐτῷ ῥαπίσματα.&nbsp;&nbsp;</span>
<span class="ver"><b>4</b></span> <span class="text">Καὶ ἐξῆλθεν πάλιν ἔξω ὁ Πειλᾶτος καὶ λέγει αὐτοῖς·&nbsp;&nbsp; ἴδε ἄγω ὑμῖν αὐτὸν ἔξω, ἵνα γνῶτε ὅτι οὐδεμίαν αἰτίαν εὑρίσκω ἐν αὐτῷ.&nbsp;&nbsp;</span>
<span class="ver"><b>5</b></span> <span class="text">ἐξῆλθεν οὖν ὁ Ἰησοῦς ἔξω, φορῶν τὸν ἀκάνθινον στέφανον καὶ τὸ πορφυροῦν ἱμάτιον.&nbsp;&nbsp; καὶ λέγει αὐτοῖς·&nbsp;&nbsp; ἰδοὺ ὁ ἄνθρωπος.&nbsp;&nbsp;</span>
<span class="ver"><b>6</b></span> <span class="text">Ὅτε οὖν εἶδον αὐτὸν οἱ ἀρχιερεῖς καὶ οἱ ὑπηρέται ἐκραύγασαν λέγοντες·&nbsp;&nbsp; σταύρωσον σταύρωσον.&nbsp;&nbsp; λέγει αὐτοῖς ὁ Πειλᾶτος·&nbsp;&nbsp; λάβετε αὐτὸν ὑμεῖς καὶ σταυρώσατε·&nbsp;&nbsp; ἐγὼ γὰρ οὐχ εὑρίσκω ἐν αὐτῷ αἰτίαν.&nbsp;&nbsp;</span>
<span class="ver"><b>7</b></span> <span class="text">ἀπεκρίθησαν αὐτῷ οἱ Ἰουδαῖοι·&nbsp;&nbsp; ἡμεῖς νόμον ἔχομεν καὶ κατὰ τὸν νόμον ὀφείλει ἀποθανεῖν, ὅτι υἱὸν θεοῦ ἑαυτὸν ἐποίησεν.&nbsp;&nbsp;</span>
<span class="ver"><b>8</b></span> <span class="text">Ὅτε οὖν ἤκουσεν ὁ Πειλᾶτος τοῦτον τὸν λόγον, μᾶλλον ἐφοβήθη,</span>
<span class="ver"><b>9</b></span> <span class="text">καὶ εἰσῆλθεν εἰς τὸ πραιτώριον πάλιν καὶ λέγει τῷ Ἰησοῦ·&nbsp;&nbsp; πόθεν εἶ σύ;&nbsp;&nbsp; ὁ δὲ Ἰησοῦς ἀπόκρισιν οὐκ ἔδωκεν αὐτῷ.&nbsp;&nbsp;</span>
<span class="ver"><b>10</b></span> <span class="text">λέγει οὖν αὐτῷ ὁ Πειλᾶτος·&nbsp;&nbsp; ἐμοὶ οὐ λαλεῖς;&nbsp;&nbsp; οὐκ οἶδας ὅτι ἐξουσίαν ἔχω ἀπολῦσαί σε καὶ ἐξουσίαν ἔχω σταυρῶσαί σε;&nbsp;&nbsp;</span>
<span class="ver"><b>11</b></span> <span class="text">ἀπεκρίθη αὐτῷ Ἰησοῦς·&nbsp;&nbsp; οὐκ εἶχες ἐξουσίαν κατ᾽ ἐμοῦ οὐδεμίαν εἰ μὴ ἦν δεδομένον σοι ἄνωθεν·&nbsp;&nbsp; διὰ τοῦτο ὁ παραδούς μέ σοι μείζονα ἁμαρτίαν ἔχει.&nbsp;&nbsp;</span>
<span class="ver"><b>12</b></span> <span class="text">Ἐκ τούτου ὁ Πειλᾶτος ἐζήτει ἀπολῦσαι αὐτόν·&nbsp;&nbsp; οἱ δὲ Ἰουδαῖοι ἐκραύγασαν λέγοντες·&nbsp;&nbsp; ἐὰν τοῦτον ἀπολύσῃς, οὐκ εἶ φίλος τοῦ Καίσαρος·&nbsp;&nbsp; πᾶς ὁ βασιλέα ἑαυτὸν ποιῶν ἀντιλέγει τῷ Καίσαρι.&nbsp;&nbsp;</span>
<span class="ver"><b>13</b></span> <span class="text">ὁ οὖν Πειλᾶτος ἀκούσας τῶν λόγων τούτων ἤγαγεν ἔξω τὸν Ἰησοῦν καὶ ἐκάθισεν ἐπὶ βήματος εἰς τόπον λεγόμενον Λιθόστρωτον, Ἑβραϊστὶ δὲ Γαββαθα.&nbsp;&nbsp;</span>
<span class="ver"><b>14</b></span> <span class="text">ἦν δὲ παρασκευὴ τοῦ πάσχα, ὥρα ἦν ὡς ἕκτη.&nbsp;&nbsp; καὶ λέγει τοῖς Ἰουδαίοις·&nbsp;&nbsp; ἴδε ὁ βασιλεὺς ὑμῶν.&nbsp;&nbsp;</span>
<span class="ver"><b>15</b></span> <span class="text">ἐκραύγασαν οὖν ἐκεῖνοι·&nbsp;&nbsp; ἆρον ἆρον, σταύρωσον αὐτόν.&nbsp;&nbsp; λέγει αὐτοῖς ὁ Πειλᾶτος·&nbsp;&nbsp; τὸν βασιλέα ὑμῶν σταυρώσω;&nbsp;&nbsp; ἀπεκρίθησαν οἱ ἀρχιερεῖς·&nbsp;&nbsp; οὐκ ἔχομεν βασιλέα εἰ μὴ Καίσαρα.&nbsp;&nbsp;</span>
<span class="ver"><b>16</b></span> <span class="text">Τότε οὖν παρέδωκεν αὐτὸν αὐτοῖς ἵνα σταυρωθῇ.&nbsp;&nbsp; Παρέλαβον οὖν τὸν Ἰησοῦν,</span>
<span class="ver"><b>17</b></span> <span class="text">καὶ βαστάζων ἑαυτῷ τὸν σταυρὸν ἐξῆλθεν εἰς τὸν λεγόμενον Κρανίου Τόπον, ὃ λέγεται Ἑβραϊστὶ Γολγοθα,</span>
<span class="ver"><b>18</b></span> <span class="text">ὅπου αὐτὸν ἐσταύρωσαν, καὶ μετ᾽ αὐτοῦ ἄλλους δύο ἐντεῦθεν καὶ ἐντεῦθεν, μέσον δὲ τὸν Ἰησοῦν.&nbsp;&nbsp;</span>
<span class="ver"><b>19</b></span> <span class="text">ἔγραψεν δὲ καὶ τίτλον ὁ Πειλᾶτος καὶ ἔθηκεν ἐπὶ τοῦ σταυροῦ·&nbsp;&nbsp; ἦν δὲ γεγραμμένον·&nbsp;&nbsp; Ἰησοῦς ὁ Ναζωραῖος ὁ βασιλεὺς τῶν Ἰουδαίων.&nbsp;&nbsp;</span>
<span class="ver"><b>20</b></span> <span class="text">τοῦτον οὖν τὸν τίτλον πολλοὶ ἀνέγνωσαν τῶν Ἰουδαίων, ὅτι ἐγγὺς ἦν ὁ τόπος τῆς πόλεως ὅπου ἐσταυρώθη ὁ Ἰησοῦς·&nbsp;&nbsp; καὶ ἦν γεγραμμένον Ἑβραϊστί, Ῥωμαϊστί, Ἑλληνιστί.&nbsp;&nbsp;</span>
<span class="ver"><b>21</b></span> <span class="text">ἔλεγον οὖν τῷ Πειλάτῳ οἱ ἀρχιερεῖς τῶν Ἰουδαίων·&nbsp;&nbsp; μὴ γράφε·&nbsp;&nbsp; ὁ βασιλεὺς τῶν Ἰουδαίων, ἀλλ᾽ ὅτι ἐκεῖνος εἶπεν·&nbsp;&nbsp; βασιλεύς εἰμι τῶν Ἰουδαίων.&nbsp;&nbsp;</span>
<span class="ver"><b>22</b></span> <span class="text">ἀπεκρίθη ὁ Πειλᾶτος·&nbsp;&nbsp; ὃ γέγραφα, γέγραφα.&nbsp;&nbsp;</span>
<span class="ver"><b>23</b></span> <span class="text">Οἱ οὖν στρατιῶται, ὅτε ἐσταύρωσαν τὸν Ἰησοῦν, ἔλαβον τὰ ἱμάτια αὐτοῦ καὶ ἐποίησαν τέσσερα μέρη, ἑκάστῳ στρατιώτῃ μέρος, καὶ τὸν χιτῶνα.&nbsp;&nbsp; ἦν δὲ ὁ χιτὼν ἄραφος, ἐκ τῶν ἄνωθεν ὑφαντὸς δι᾽ ὅλου.&nbsp;&nbsp;</span>
<span class="ver"><b>24</b></span> <span class="text">εἶπον οὖν πρὸς ἀλλήλους·&nbsp;&nbsp; μὴ σχίσωμεν αὐτόν, ἀλλὰ λάχωμεν περὶ αὐτοῦ τίνος ἔσται·&nbsp;&nbsp; ἵνα ἡ γραφὴ πληρωθῇ ἡ λέγουσα·&nbsp;&nbsp; διεμερίσαντο τὰ ἱμάτιά μου ἑαυτοῖς καὶ ἐπὶ τὸν ἱματισμόν μου ἔβαλον κλῆρον.&nbsp;&nbsp; Οἱ μὲν οὖν στρατιῶται ταῦτα ἐποίησαν.&nbsp;&nbsp;</span>
<span class="ver"><b>25</b></span> <span class="text">Εἱστήκεισαν δὲ παρὰ τῷ σταυρῷ τοῦ Ἰησοῦ ἡ μήτηρ αὐτοῦ καὶ ἡ ἀδελφὴ τῆς μητρὸς αὐτοῦ, Μαρία ἡ τοῦ Κλωπᾶ καὶ Μαρία ἡ Μαγδαληνή.&nbsp;&nbsp;</span>
<span class="ver"><b>26</b></span> <span class="text">Ἰησοῦς οὖν ἰδὼν τὴν μητέρα καὶ τὸν μαθητὴν παρεστῶτα ὃν ἠγάπα, λέγει τῇ μητρί·&nbsp;&nbsp; γύναι, ἰδοὺ ὁ υἱός σου.&nbsp;&nbsp;</span>
<span class="ver"><b>27</b></span> <span class="text">εἶτα λέγει τῷ μαθητῇ·&nbsp;&nbsp; ἴδε ἡ μήτηρ σου.&nbsp;&nbsp; καὶ ἀπ᾽ ἐκείνης τῆς ὥρας ἔλαβεν ὁ μαθητὴς αὐτὴν εἰς τὰ ἴδια.&nbsp;&nbsp;</span>
<span class="ver"><b>28</b></span> <span class="text">Μετὰ τοῦτο εἰδὼς ὁ Ἰησοῦς ὅτι ἤδη πάντα τετέλεσται, ἵνα τελειωθῇ ἡ γραφή, λέγει·&nbsp;&nbsp; διψῶ.&nbsp;&nbsp;</span>
<span class="ver"><b>29</b></span> <span class="text">σκεῦος ἔκειτο ὄξους μεστόν·&nbsp;&nbsp; σπόγγον οὖν μεστὸν τοῦ ὄξους ὑσσώπῳ περιθέντες προσήνεγκαν αὐτοῦ τῷ στόματι.&nbsp;&nbsp;</span>
<span class="ver"><b>30</b></span> <span class="text">ὅτε οὖν ἔλαβεν τὸ ὄξος Ἰησοῦς εἶπεν·&nbsp;&nbsp; τετέλεσται, καὶ κλίνας τὴν κεφαλὴν παρέδωκεν τὸ πνεῦμα.&nbsp;&nbsp;</span>
<span class="ver"><b>31</b></span> <span class="text">Οἱ οὖν Ἰουδαῖοι, ἐπεὶ παρασκευὴ ἦν, ἵνα μὴ μείνῃ ἐπὶ τοῦ σταυροῦ τὰ σώματα ἐν τῷ σαββάτῳ, ἦν γὰρ μεγάλη ἡ ἡμέρα ἐκείνου τοῦ σαββάτου, ἠρώτησαν τὸν Πειλᾶτον ἵνα κατεαγῶσιν αὐτῶν τὰ σκέλη καὶ ἀρθῶσιν.&nbsp;&nbsp;</span>
<span class="ver"><b>32</b></span> <span class="text">ἦλθον οὖν οἱ στρατιῶται καὶ τοῦ μὲν πρώτου κατέαξαν τὰ σκέλη καὶ τοῦ ἄλλου τοῦ συνσταυρωθέντος αὐτῷ·&nbsp;&nbsp;</span>
<span class="ver"><b>33</b></span> <span class="text">ἐπὶ δὲ τὸν Ἰησοῦν ἐλθόντες, ὡς εἶδον ἤδη αὐτὸν τεθνηκότα, οὐ κατέαξαν αὐτοῦ τὰ σκέλη,</span>
<span class="ver"><b>34</b></span> <span class="text">ἀλλ᾽ εἷς τῶν στρατιωτῶν λόγχῃ αὐτοῦ τὴν πλευρὰν ἔνυξεν, καὶ ἐξῆλθεν εὐθὺς αἷμα καὶ ὕδωρ.&nbsp;&nbsp;</span>
<span class="ver"><b>35</b></span> <span class="text">καὶ ὁ ἑωρακὼς μεμαρτύρηκεν, καὶ ἀληθινὴ αὐτοῦ ἐστιν ἡ μαρτυρία, καὶ ἐκεῖνος οἶδεν ὅτι ἀληθῆ λέγει, ἵνα καὶ ὑμεῖς πιστεύητε.&nbsp;&nbsp;</span>
<span class="ver"><b>36</b></span> <span class="text">ἐγένετο γὰρ ταῦτα ἵνα ἡ γραφὴ πληρωθῇ·&nbsp;&nbsp; ὀστοῦν οὐ συντριβήσεται αὐτοῦ.&nbsp;&nbsp;</span>
<span class="ver"><b>37</b></span> <span class="text">καὶ πάλιν ἑτέρα γραφὴ λέγει·&nbsp;&nbsp; ὄψονται εἰς ὃν ἐξεκέντησαν.&nbsp;&nbsp;</span>
<span class="ver"><b>38</b></span> <span class="text">Μετὰ δὲ ταῦτα ἠρώτησεν τὸν Πειλᾶτον Ἰωσὴφ ὁ ἀπὸ Ἁριμαθαίας, ὢν μαθητὴς τοῦ Ἰησοῦ κεκρυμμένος δὲ διὰ τὸν φόβον τῶν Ἰουδαίων, ἵνα ἄρῃ τὸ σῶμα τοῦ Ἰησοῦ·&nbsp;&nbsp; καὶ ἐπέτρεψεν ὁ Πειλᾶτος.&nbsp;&nbsp; ἦλθεν οὖν καὶ ἦρεν τὸ σῶμα αὐτοῦ.&nbsp;&nbsp;</span>
<span class="ver"><b>39</b></span> <span class="text">ἦλθεν δὲ καὶ Νικόδημος, ὁ ἐλθὼν πρὸς αὐτὸν νυκτὸς τὸ πρῶτον, φέρων μίγμα σμύρνης καὶ ἀλόης ὡς λίτρας ἑκατόν.&nbsp;&nbsp;</span>
<span class="ver"><b>40</b></span> <span class="text">ἔλαβον οὖν τὸ σῶμα τοῦ Ἰησοῦ καὶ ἔδησαν αὐτὸ ὀθονίοις μετὰ τῶν ἀρωμάτων, καθὼς ἔθος ἐστὶν τοῖς Ἰουδαίοις ἐνταφιάζειν.&nbsp;&nbsp;</span>
<span class="ver"><b>41</b></span> <span class="text">ἦν δὲ ἐν τῷ τόπῳ ὅπου ἐσταυρώθη κῆπος, καὶ ἐν τῷ κήπῳ μνημεῖον καινὸν ἐν ᾧ οὐδέπω οὐδεὶς ἦν τεθειμένος·&nbsp;&nbsp;</span>
<span class="ver"><b>42</b></span> <span class="text">ἐκεῖ οὖν διὰ τὴν παρασκευὴν τῶν Ἰουδαίων, ὅτι ἐγγὺς ἦν τὸ μνημεῖον, ἔθηκαν τὸν Ἰησοῦν.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;20</div>
<span class="ver"><b>1</b></span> <span class="text">Τῇ δὲ μιᾷ τῶν σαββάτων Μαρία ἡ Μαγδαληνὴ ἔρχεται πρωῒ σκοτίας ἔτι οὔσης εἰς τὸ μνημεῖον καὶ βλέπει τὸν λίθον ἠρμένον ἐκ τοῦ μνημείου.&nbsp;&nbsp;</span>
<span class="ver"><b>2</b></span> <span class="text">τρέχει οὖν καὶ ἔρχεται πρὸς Σίμωνα Πέτρον καὶ πρὸς τὸν ἄλλον μαθητὴν ὃν ἐφίλει ὁ Ἰησοῦς καὶ λέγει αὐτοῖς·&nbsp;&nbsp; ἦραν τὸν κύριον ἐκ τοῦ μνημείου καὶ οὐκ οἴδαμεν ποῦ ἔθηκαν αὐτόν.&nbsp;&nbsp;</span>
<span class="ver"><b>3</b></span> <span class="text">Ἐξῆλθεν οὖν ὁ Πέτρος καὶ ὁ ἄλλος μαθητὴς καὶ ἤρχοντο εἰς τὸ μνημεῖον.&nbsp;&nbsp;</span>
<span class="ver"><b>4</b></span> <span class="text">ἔτρεχον δὲ οἱ δύο ὁμοῦ·&nbsp;&nbsp; καὶ ὁ ἄλλος μαθητὴς προέδραμεν τάχειον τοῦ Πέτρου καὶ ἦλθεν πρῶτος εἰς τὸ μνημεῖον,</span>
<span class="ver"><b>5</b></span> <span class="text">καὶ παρακύψας βλέπει κείμενα τὰ ὀθόνια, οὐ μέντοι εἰσῆλθεν.&nbsp;&nbsp;</span>
<span class="ver"><b>6</b></span> <span class="text">ἔρχεται οὖν καὶ Σίμων Πέτρος ἀκολουθῶν αὐτῷ καὶ εἰσῆλθεν εἰς τὸ μνημεῖον, καὶ θεωρεῖ τὰ ὀθόνια κείμενα,</span>
<span class="ver"><b>7</b></span> <span class="text">καὶ τὸ σουδάριον, ὃ ἦν ἐπὶ τῆς κεφαλῆς αὐτοῦ, οὐ μετὰ τῶν ὀθονίων κείμενον ἀλλὰ χωρὶς ἐντετυλιγμένον εἰς ἕνα τόπον.&nbsp;&nbsp;</span>
<span class="ver"><b>8</b></span> <span class="text">τότε οὖν εἰσῆλθεν καὶ ὁ ἄλλος μαθητὴς ὁ ἐλθὼν πρῶτος εἰς τὸ μνημεῖον καὶ εἶδεν καὶ ἐπίστευσεν·&nbsp;&nbsp;</span>
<span class="ver"><b>9</b></span> <span class="text">οὐδέπω γὰρ ᾔδεισαν τὴν γραφὴν ὅτι δεῖ αὐτὸν ἐκ νεκρῶν ἀναστῆναι.&nbsp;&nbsp;</span>
<span class="ver"><b>10</b></span> <span class="text">ἀπῆλθον οὖν πάλιν πρὸς αὐτοὺς οἱ μαθηταί.&nbsp;&nbsp;</span>
<span class="ver"><b>11</b></span> <span class="text">Μαρία δὲ εἱστήκει πρὸς τῷ μνημείῳ ἔξω κλαίουσα.&nbsp;&nbsp; ὡς οὖν ἔκλαιεν, παρέκυψεν εἰς τὸ μνημεῖον</span>
<span class="ver"><b>12</b></span> <span class="text">καὶ θεωρεῖ δύο ἀγγέλους ἐν λευκοῖς καθεζομένους, ἕνα πρὸς τῇ κεφαλῇ καὶ ἕνα πρὸς τοῖς ποσίν, ὅπου ἔκειτο τὸ σῶμα τοῦ Ἰησοῦ.&nbsp;&nbsp;</span>
<span class="ver"><b>13</b></span> <span class="text">καὶ λέγουσιν αὐτῇ ἐκεῖνοι·&nbsp;&nbsp; γύναι, τί κλαίεις;&nbsp;&nbsp; λέγει αὐτοῖς ὅτι ἦραν τὸν κύριόν μου, καὶ οὐκ οἶδα ποῦ ἔθηκαν αὐτόν.&nbsp;&nbsp;</span>
<span class="ver"><b>14</b></span> <span class="text">Ταῦτα εἰποῦσα ἐστράφη εἰς τὰ ὀπίσω καὶ θεωρεῖ τὸν Ἰησοῦν ἑστῶτα καὶ οὐκ ᾔδει ὅτι Ἰησοῦς ἐστιν.&nbsp;&nbsp;</span>
<span class="ver"><b>15</b></span> <span class="text">λέγει αὐτῇ Ἰησοῦς·&nbsp;&nbsp; γύναι, τί κλαίεις;&nbsp;&nbsp; τίνα ζητεῖς;&nbsp;&nbsp; ἐκείνη δοκοῦσα ὅτι ὁ κηπουρός ἐστιν λέγει αὐτῷ·&nbsp;&nbsp; κύριε, εἰ σὺ ἐβάστασας αὐτόν, εἰπέ μοι ποῦ ἔθηκας αὐτόν, κἀγὼ αὐτὸν ἀρῶ.&nbsp;&nbsp;</span>
<span class="ver"><b>16</b></span> <span class="text">λέγει αὐτῇ Ἰησοῦς·&nbsp;&nbsp; Μαριάμ.&nbsp;&nbsp; στραφεῖσα ἐκείνη λέγει αὐτῷ Ἑβραϊστί·&nbsp;&nbsp; ραββουνεί, ὃ λέγεται διδάσκαλε.&nbsp;&nbsp;</span>
<span class="ver"><b>17</b></span> <span class="text">λέγει αὐτῇ Ἰησοῦς·&nbsp;&nbsp; μή μου ἅπτου, οὔπω γὰρ ἀναβέβηκα πρὸς τὸν πατέρα·&nbsp;&nbsp; πορεύου δὲ πρὸς τοὺς ἀδελφούς μου καὶ εἰπὲ αὐτοῖς·&nbsp;&nbsp; ἀναβαίνω πρὸς τὸν πατέρα μου καὶ πατέρα ὑμῶν καὶ θεόν μου καὶ θεὸν ὑμῶν.&nbsp;&nbsp;</span>
<span class="ver"><b>18</b></span> <span class="text">Ἔρχεται Μαριὰμ ἡ Μαγδαληνὴ ἀγγέλλουσα τοῖς μαθηταῖς ὅτι ἑώρακα τὸν κύριον, καὶ ταῦτα εἶπεν αὐτῇ.&nbsp;&nbsp;</span>
<span class="ver"><b>19</b></span> <span class="text">Οὔσης οὖν ὀψίας τῇ ἡμέρᾳ ἐκείνῃ τῇ μιᾷ σαββάτων καὶ τῶν θυρῶν κεκλεισμένων ὅπου ἦσαν οἱ μαθηταὶ διὰ τὸν φόβον τῶν Ἰουδαίων, ἦλθεν ὁ Ἰησοῦς καὶ ἔστη εἰς τὸ μέσον καὶ λέγει αὐτοῖς·&nbsp;&nbsp; εἰρήνη ὑμῖν.&nbsp;&nbsp;</span>
<span class="ver"><b>20</b></span> <span class="text">καὶ τοῦτο εἰπὼν ἔδειξεν τὰς χεῖρας καὶ τὴν πλευρὰν αὐτοῖς.&nbsp;&nbsp; ἐχάρησαν οὖν οἱ μαθηταὶ ἰδόντες τὸν κύριον.&nbsp;&nbsp;</span>
<span class="ver"><b>21</b></span> <span class="text">εἶπεν οὖν αὐτοῖς ὁ Ἰησοῦς πάλιν·&nbsp;&nbsp; εἰρήνη ὑμῖν·&nbsp;&nbsp; καθὼς ἀπέσταλκέν με ὁ πατήρ, κἀγὼ πέμπω ὑμᾶς.&nbsp;&nbsp;</span>
<span class="ver"><b>22</b></span> <span class="text">καὶ τοῦτο εἰπὼν ἐνεφύσησεν καὶ λέγει αὐτοῖς·&nbsp;&nbsp; λάβετε πνεῦμα ἅγιον·&nbsp;&nbsp;</span>
<span class="ver"><b>23</b></span> <span class="text">ἄν τινων ἀφῆτε τὰς ἁμαρτίας ἀφέωνται αὐτοῖς, ἄν τινων κρατῆτε κεκράτηνται.&nbsp;&nbsp;</span>
<span class="ver"><b>24</b></span> <span class="text">Θωμᾶς δὲ εἷς ἐκ τῶν δώδεκα, ὁ λεγόμενος Δίδυμος, οὐκ ἦν μετ᾽ αὐτῶν ὅτε ἦλθεν Ἰησοῦς.&nbsp;&nbsp;</span>
<span class="ver"><b>25</b></span> <span class="text">ἔλεγον οὖν αὐτῷ οἱ ἄλλοι μαθηταί·&nbsp;&nbsp; ἑωράκαμεν τὸν κύριον.&nbsp;&nbsp; ὁ δὲ εἶπεν αὐτοῖς·&nbsp;&nbsp; ἐὰν μὴ ἴδω ἐν ταῖς χερσὶν αὐτοῦ τὸν τύπον τῶν ἥλων καὶ βάλω τὸν δάκτυλόν μου εἰς τὸν τύπον τῶν ἥλων καὶ βάλω μου τὴν χεῖρα εἰς τὴν πλευρὰν αὐτοῦ, οὐ μὴ πιστεύσω.&nbsp;&nbsp;</span>
<span class="ver"><b>26</b></span> <span class="text">Καὶ μεθ᾽ ἡμέρας ὀκτὼ πάλιν ἦσαν ἔσω οἱ μαθηταὶ αὐτοῦ καὶ Θωμᾶς μετ᾽ αὐτῶν.&nbsp;&nbsp; ἔρχεται ὁ Ἰησοῦς τῶν θυρῶν κεκλεισμένων καὶ ἔστη εἰς τὸ μέσον καὶ εἶπεν·&nbsp;&nbsp; εἰρήνη ὑμῖν.&nbsp;&nbsp;</span>
<span class="ver"><b>27</b></span> <span class="text">εἶτα λέγει τῷ Θωμᾷ·&nbsp;&nbsp; φέρε τὸν δάκτυλόν σου ὧδε καὶ ἴδε τὰς χεῖράς μου καὶ φέρε τὴν χεῖρά σου καὶ βάλε εἰς τὴν πλευράν μου, καὶ μὴ γίνου ἄπιστος ἀλλὰ πιστός.&nbsp;&nbsp;</span>
<span class="ver"><b>28</b></span> <span class="text">ἀπεκρίθη Θωμᾶς καὶ εἶπεν αὐτῷ·&nbsp;&nbsp; ὁ κύριός μου καὶ ὁ θεός μου.&nbsp;&nbsp;</span>
<span class="ver"><b>29</b></span> <span class="text">λέγει αὐτῷ ὁ Ἰησοῦς·&nbsp;&nbsp; ὅτι ἑώρακάς με πεπίστευκας;&nbsp;&nbsp; μακάριοι οἱ μὴ ἰδόντες καὶ πιστεύσαντες.&nbsp;&nbsp;</span>
<span class="ver"><b>30</b></span> <span class="text">Πολλὰ μὲν οὖν καὶ ἄλλα σημεῖα ἐποίησεν ὁ Ἰησοῦς ἐνώπιον τῶν μαθητῶν αὐτοῦ, ἃ οὐκ ἔστιν γεγραμμένα ἐν τῷ βιβλίῳ τούτῳ·&nbsp;&nbsp;</span>
<span class="ver"><b>31</b></span> <span class="text">ταῦτα δὲ γέγραπται ἵνα πιστεύητε ὅτι Ἰησοῦς ἐστιν ὁ χριστὸς ὁ υἱὸς τοῦ θεοῦ, καὶ ἵνα πιστεύοντες ζωὴν ἔχητε ἐν τῷ ὀνόματι αὐτοῦ.&nbsp;&nbsp;</span>
<br><br><div class="chap">ΚΑΤΑ ΙΩΑΝΝΗΝ &ensp;21</div>
<span class="ver"><b>1</b></span> <span class="text">Μετὰ ταῦτα ἐφανέρωσεν ἑαυτὸν πάλιν ὁ Ἰησοῦς τοῖς μαθηταῖς ἐπὶ τῆς θαλάσσης τῆς Τιβεριάδος·&nbsp;&nbsp; ἐφανέρωσεν δὲ οὕτως.&nbsp;&nbsp;</span>
<span class="ver"><b>2</b></span> <span class="text">Ἦσαν ὁμοῦ Σίμων Πέτρος καὶ Θωμᾶς ὁ λεγόμενος Δίδυμος καὶ Ναθαναὴλ ὁ ἀπὸ Κανὰ τῆς Γαλιλαίας καὶ οἱ τοῦ Ζεβεδαίου καὶ ἄλλοι ἐκ τῶν μαθητῶν αὐτοῦ δύο.&nbsp;&nbsp;</span>
<span class="ver"><b>3</b></span> <span class="text">λέγει αὐτοῖς Σίμων Πέτρος·&nbsp;&nbsp; ὑπάγω ἁλιεύειν.&nbsp;&nbsp; λέγουσιν αὐτῷ·&nbsp;&nbsp; ἐρχόμεθα καὶ ἡμεῖς σὺν σοί.&nbsp;&nbsp; ἐξῆλθον καὶ ἐνέβησαν εἰς τὸ πλοῖον, καὶ ἐν ἐκείνῃ τῇ νυκτὶ ἐπίασαν οὐδέν.&nbsp;&nbsp;</span>
<span class="ver"><b>4</b></span> <span class="text">Πρωΐας δὲ ἤδη γενομένης ἔστη Ἰησοῦς εἰς τὸν αἰγιαλόν, οὐ μέντοι ᾔδεισαν οἱ μαθηταὶ ὅτι Ἰησοῦς ἐστιν.&nbsp;&nbsp;</span>
<span class="ver"><b>5</b></span> <span class="text">λέγει οὖν αὐτοῖς ὁ Ἰησοῦς·&nbsp;&nbsp; παιδία, μή τι προσφάγιον ἔχετε;&nbsp;&nbsp; ἀπεκρίθησαν αὐτῷ·&nbsp;&nbsp; οὔ.&nbsp;&nbsp;</span>
<span class="ver"><b>6</b></span> <span class="text">ὁ δὲ εἶπεν αὐτοῖς·&nbsp;&nbsp; βάλετε εἰς τὰ δεξιὰ μέρη τοῦ πλοίου τὸ δίκτυον, καὶ εὑρήσετε.&nbsp;&nbsp; ἔβαλον οὖν, καὶ οὐκέτι αὐτὸ ἑλκύσαι ἴσχυον ἀπὸ τοῦ πλήθους τῶν ἰχθύων.&nbsp;&nbsp;</span>
<span class="ver"><b>7</b></span> <span class="text">λέγει οὖν ὁ μαθητὴς ἐκεῖνος ὃν ἠγάπα ὁ Ἰησοῦς τῷ Πέτρῳ·&nbsp;&nbsp; ὁ κύριός ἐστιν.&nbsp;&nbsp; Σίμων οὖν Πέτρος ἀκούσας ὅτι ὁ κύριός ἐστιν τὸν ἐπενδύτην διεζώσατο, ἦν γὰρ γυμνός, καὶ ἔβαλεν ἑαυτὸν εἰς τὴν θάλασσαν,</span>
<span class="ver"><b>8</b></span> <span class="text">οἱ δὲ ἄλλοι μαθηταὶ τῷ πλοιαρίῳ ἦλθον, οὐ γὰρ ἦσαν μακρὰν ἀπὸ τῆς γῆς ἀλλὰ ὡς ἀπὸ πηχῶν διακοσίων, σύροντες τὸ δίκτυον τῶν ἰχθύων.&nbsp;&nbsp;</span>
<span class="ver"><b>9</b></span> <span class="text">Ὡς οὖν ἀπέβησαν εἰς τὴν γῆν βλέπουσιν ἀνθρακιὰν κειμένην καὶ ὀψάριον ἐπικείμενον καὶ ἄρτον.&nbsp;&nbsp;</span>
<span class="ver"><b>10</b></span> <span class="text">λέγει αὐτοῖς ὁ Ἰησοῦς·&nbsp;&nbsp; ἐνέγκατε ἀπὸ τῶν ὀψαρίων ὧν ἐπιάσατε νῦν.&nbsp;&nbsp;</span>
<span class="ver"><b>11</b></span> <span class="text">ἀνέβη οὖν Σίμων Πέτρος καὶ εἵλκυσεν τὸ δίκτυον εἰς τὴν γῆν μεστὸν ἰχθύων μεγάλων ἑκατὸν πεντήκοντα τριῶν·&nbsp;&nbsp; καὶ τοσούτων ὄντων οὐκ ἐσχίσθη τὸ δίκτυον.&nbsp;&nbsp;</span>
<span class="ver"><b>12</b></span> <span class="text">Λέγει αὐτοῖς ὁ Ἰησοῦς·&nbsp;&nbsp; δεῦτε ἀριστήσατε.&nbsp;&nbsp; οὐδεὶς δὲ ἐτόλμα τῶν μαθητῶν ἐξετάσαι αὐτόν·&nbsp;&nbsp; σὺ τίς εἶ;&nbsp;&nbsp; εἰδότες ὅτι ὁ κύριός ἐστιν.&nbsp;&nbsp;</span>
<span class="ver"><b>13</b></span> <span class="text">ἔρχεται Ἰησοῦς καὶ λαμβάνει τὸν ἄρτον καὶ δίδωσιν αὐτοῖς, καὶ τὸ ὀψάριον ὁμοίως.&nbsp;&nbsp;</span>
<span class="ver"><b>14</b></span> <span class="text">τοῦτο ἤδη τρίτον ἐφανερώθη Ἰησοῦς τοῖς μαθηταῖς ἐγερθεὶς ἐκ νεκρῶν.&nbsp;&nbsp;</span>
<span class="ver"><b>15</b></span> <span class="text">Ὅτε οὖν ἠρίστησαν λέγει τῷ Σίμωνι Πέτρῳ ὁ Ἰησοῦς·&nbsp;&nbsp; Σίμων Ἰωάννου, ἀγαπᾷς με πλέον τούτων;&nbsp;&nbsp; λέγει αὐτῷ·&nbsp;&nbsp; ναὶ κύριε, σὺ οἶδας ὅτι φιλῶ σε.&nbsp;&nbsp; λέγει αὐτῷ·&nbsp;&nbsp; βόσκε τὰ ἀρνία μου.&nbsp;&nbsp;</span>
<span class="ver"><b>16</b></span> <span class="text">λέγει αὐτῷ πάλιν δεύτερον·&nbsp;&nbsp; Σίμων Ἰωάννου, ἀγαπᾷς με;&nbsp;&nbsp; λέγει αὐτῷ·&nbsp;&nbsp; ναὶ κύριε, σὺ οἶδας ὅτι φιλῶ σε.&nbsp;&nbsp; λέγει αὐτῷ·&nbsp;&nbsp; ποίμαινε τὰ πρόβατά μου.&nbsp;&nbsp;</span>
<span class="ver"><b>17</b></span> <span class="text">λέγει αὐτῷ τὸ τρίτον·&nbsp;&nbsp; Σίμων Ἰωάννου, φιλεῖς με;&nbsp;&nbsp; ἐλυπήθη ὁ Πέτρος ὅτι εἶπεν αὐτῷ τὸ τρίτον·&nbsp;&nbsp; φιλεῖς με;&nbsp;&nbsp; καὶ λέγει αὐτῷ·&nbsp;&nbsp; κύριε, πάντα σὺ οἶδας, σὺ γινώσκεις ὅτι φιλῶ σε.&nbsp;&nbsp; λέγει αὐτῷ ὁ Ἰησοῦς·&nbsp;&nbsp; βόσκε τὰ προβάτια μου.&nbsp;&nbsp;</span>
<span class="ver"><b>18</b></span> <span class="text">Ἀμὴν ἀμὴν λέγω σοι, ὅτε ἦς νεώτερος, ἐζώννυες σεαυτὸν καὶ περιεπάτεις ὅπου ἤθελες·&nbsp;&nbsp; ὅταν δὲ γηράσῃς, ἐκτενεῖς τὰς χεῖράς σου, καὶ ἄλλος ζώσει σε καὶ οἴσει ὅπου οὐ θέλεις.&nbsp;&nbsp;</span>
<span class="ver"><b>19</b></span> <span class="text">τοῦτο δὲ εἶπεν σημαίνων ποίῳ θανάτῳ δοξάσει τὸν θεόν.&nbsp;&nbsp; καὶ τοῦτο εἰπὼν λέγει αὐτῷ·&nbsp;&nbsp; ἀκολούθει μοι.&nbsp;&nbsp;</span>
<span class="ver"><b>20</b></span> <span class="text">Ἐπιστραφεὶς ὁ Πέτρος βλέπει τὸν μαθητὴν ὃν ἠγάπα ὁ Ἰησοῦς ἀκολουθοῦντα, ὃς καὶ ἀνέπεσεν ἐν τῷ δείπνῳ ἐπὶ τὸ στῆθος αὐτοῦ καὶ εἶπεν·&nbsp;&nbsp; κύριε, τίς ἐστιν ὁ παραδιδούς σε;&nbsp;&nbsp;</span>
<span class="ver"><b>21</b></span> <span class="text">τοῦτον οὖν ἰδὼν ὁ Πέτρος λέγει τῷ Ἰησοῦ·&nbsp;&nbsp; κύριε, οὗτος δὲ τί;&nbsp;&nbsp;</span>
<span class="ver"><b>22</b></span> <span class="text">λέγει αὐτῷ ὁ Ἰησοῦς·&nbsp;&nbsp; ἐὰν αὐτὸν θέλω μένειν ἕως ἔρχομαι, τί πρὸς σέ;&nbsp;&nbsp; σύ μοι ἀκολούθει.&nbsp;&nbsp;</span>
<span class="ver"><b>23</b></span> <span class="text">ἐξῆλθεν οὖν οὗτος ὁ λόγος εἰς τοὺς ἀδελφοὺς ὅτι ὁ μαθητὴς ἐκεῖνος οὐκ ἀποθνῄσκει·&nbsp;&nbsp; οὐκ εἶπεν δὲ αὐτῷ ὁ Ἰησοῦς ὅτι οὐκ ἀποθνῄσκει ἀλλ᾽·&nbsp;&nbsp; ἐὰν αὐτὸν θέλω μένειν ἕως ἔρχομαι, τί πρὸς σέ;&nbsp;&nbsp;</span>
<span class="ver"><b>24</b></span> <span class="text">Οὗτός ἐστιν ὁ μαθητὴς ὁ μαρτυρῶν περὶ τούτων καὶ ὁ γράψας ταῦτα, καὶ οἴδαμεν ὅτι ἀληθὴς αὐτοῦ ἡ μαρτυρία ἐστίν.&nbsp;&nbsp;</span>
<span class="ver"><b>25</b></span> <span class="text">Ἔστιν δὲ καὶ ἄλλα πολλὰ ἃ ἐποίησεν ὁ Ἰησοῦς, ἅτινα ἐὰν γράφηται καθ᾽ ἕν, οὐδ᾽ αὐτὸν οἶμαι τὸν κόσμον χωρήσειν τὰ γραφόμενα βιβλία.&nbsp;&nbsp;</span>

<h3><center>ΠΡΑΞΕΙΣ ΑΠΟΣΤΟΛΩΝ</center></h3>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;1</div>
<span class="ver"><b>1</b></span> <span class="text">Τὸν μὲν πρῶτον λόγον ἐποιησάμην περὶ πάντων, ὦ Θεόφιλε, ὧν ἤρξατο ὁ Ἰησοῦς ποιεῖν τε καὶ διδάσκειν,</span>
<span class="ver"><b>2</b></span> <span class="text">ἄχρι ἧς ἡμέρας ἐντειλάμενος τοῖς ἀποστόλοις διὰ πνεύματος ἁγίου οὓς ἐξελέξατο ἀνελήμφθη.&nbsp;&nbsp;</span>
<span class="ver"><b>3</b></span> <span class="text">Οἷς καὶ παρέστησεν ἑαυτὸν ζῶντα μετὰ τὸ παθεῖν αὐτὸν ἐν πολλοῖς τεκμηρίοις, δι᾽ ἡμερῶν τεσσεράκοντα ὀπτανόμενος αὐτοῖς καὶ λέγων τὰ περὶ τῆς βασιλείας τοῦ θεοῦ·&nbsp;&nbsp;</span>
<span class="ver"><b>4</b></span> <span class="text">καὶ συναλιζόμενος παρήγγειλεν αὐτοῖς ἀπὸ Ἱεροσολύμων μὴ χωρίζεσθαι ἀλλὰ περιμένειν τὴν ἐπαγγελίαν τοῦ πατρὸς ἣν ἠκούσατέ μου,</span>
<span class="ver"><b>5</b></span> <span class="text">ὅτι Ἰωάννης μὲν ἐβάπτισεν ὕδατι, ὑμεῖς δὲ ἐν πνεύματι βαπτισθήσεσθε ἁγίῳ οὐ μετὰ πολλὰς ταύτας ἡμέρας.&nbsp;&nbsp;</span>
<span class="ver"><b>6</b></span> <span class="text">Οἱ μὲν οὖν συνελθόντες ἠρώτων αὐτὸν λέγοντες·&nbsp;&nbsp; κύριε, εἰ ἐν τῷ χρόνῳ τούτῳ ἀποκαθιστάνεις τὴν βασιλείαν τῷ Ἰσραήλ;&nbsp;&nbsp;</span>
<span class="ver"><b>7</b></span> <span class="text">εἶπεν δὲ πρὸς αὐτούς·&nbsp;&nbsp; οὐχ ὑμῶν ἐστιν γνῶναι χρόνους ἢ καιροὺς οὓς ὁ πατὴρ ἔθετο ἐν τῇ ἰδίᾳ ἐξουσίᾳ,</span>
<span class="ver"><b>8</b></span> <span class="text">ἀλλὰ λήμψεσθε δύναμιν ἐπελθόντος τοῦ ἁγίου πνεύματος ἐφ᾽ ὑμᾶς καὶ ἔσεσθέ μου μάρτυρες ἔν τε Ἰερουσαλὴμ καὶ ἐν πάσῃ τῇ Ἰουδαίᾳ καὶ Σαμαρείᾳ καὶ ἕως ἐσχάτου τῆς γῆς.&nbsp;&nbsp;</span>
<span class="ver"><b>9</b></span> <span class="text">Καὶ ταῦτα εἰπὼν βλεπόντων αὐτῶν ἐπήρθη καὶ νεφέλη ὑπέλαβεν αὐτὸν ἀπὸ τῶν ὀφθαλμῶν αὐτῶν.&nbsp;&nbsp;</span>
<span class="ver"><b>10</b></span> <span class="text">καὶ ὡς ἀτενίζοντες ἦσαν εἰς τὸν οὐρανὸν πορευομένου αὐτοῦ, καὶ ἰδοὺ ἄνδρες δύο παρειστήκεισαν αὐτοῖς ἐν ἐσθήσεσιν λευκαῖς,</span>
<span class="ver"><b>11</b></span> <span class="text">οἳ καὶ εἶπαν·&nbsp;&nbsp; ἄνδρες Γαλιλαῖοι, τί ἑστήκατε βλέποντες εἰς τὸν οὐρανόν;&nbsp;&nbsp; οὗτος ὁ Ἰησοῦς ὁ ἀναλημφθεὶς ἀφ᾽ ὑμῶν εἰς τὸν οὐρανὸν οὕτως ἐλεύσεται ὃν τρόπον ἐθεάσασθε αὐτὸν πορευόμενον εἰς τὸν οὐρανόν.&nbsp;&nbsp;</span>
<span class="ver"><b>12</b></span> <span class="text">Τότε ὑπέστρεψαν εἰς Ἰερουσαλὴμ ἀπὸ ὄρους τοῦ καλουμένου Ἐλαιῶνος, ὅ ἐστιν ἐγγὺς Ἰερουσαλὴμ σαββάτου ἔχον ὁδόν.&nbsp;&nbsp;</span>
<span class="ver"><b>13</b></span> <span class="text">καὶ ὅτε εἰσῆλθον, εἰς τὸ ὑπερῷον ἀνέβησαν οὗ ἦσαν καταμένοντες, ὅ τε Πέτρος καὶ Ἰωάννης καὶ Ἰάκωβος καὶ Ἀνδρέας, Φίλιππος καὶ Θωμᾶς, Βαρθολομαῖος καὶ Μαθθαῖος, Ἰάκωβος Ἁλφαίου καὶ Σίμων ὁ ζηλωτὴς καὶ Ἰούδας Ἰακώβου.&nbsp;&nbsp;</span>
<span class="ver"><b>14</b></span> <span class="text">οὗτοι πάντες ἦσαν προσκαρτεροῦντες ὁμοθυμαδὸν τῇ προσευχῇ σὺν γυναιξὶν καὶ Μαριὰμ τῇ μητρὶ Ἰησοῦ καὶ σὺν τοῖς ἀδελφοῖς αὐτοῦ.&nbsp;&nbsp;</span>
<span class="ver"><b>15</b></span> <span class="text">Καὶ ἐν ταῖς ἡμέραις ταύταις ἀναστὰς Πέτρος ἐν μέσῳ τῶν ἀδελφῶν εἶπεν·&nbsp;&nbsp; ἦν τε ὄχλος ὀνομάτων ἐπὶ τὸ αὐτὸ ὡς ἑκατὸν εἴκοσι·&nbsp;&nbsp;</span>
<span class="ver"><b>16</b></span> <span class="text">ἄνδρες ἀδελφοί, ἔδει πληρωθῆναι τὴν γραφὴν ἣν προεῖπεν τὸ πνεῦμα τὸ ἅγιον διὰ στόματος Δαυὶδ περὶ Ἰούδα τοῦ γενομένου ὁδηγοῦ τοῖς συλλαβοῦσιν Ἰησοῦν,</span>
<span class="ver"><b>17</b></span> <span class="text">ὅτι κατηριθμημένος ἦν ἐν ἡμῖν καὶ ἔλαχεν τὸν κλῆρον τῆς διακονίας ταύτης.&nbsp;&nbsp;</span>
<span class="ver"><b>18</b></span> <span class="text">οὗτος μὲν οὖν ἐκτήσατο χωρίον ἐκ μισθοῦ τῆς ἀδικίας καὶ πρηνὴς γενόμενος ἐλάκησεν μέσος καὶ ἐξεχύθη πάντα τὰ σπλάγχνα αὐτοῦ·&nbsp;&nbsp;</span>
<span class="ver"><b>19</b></span> <span class="text">καὶ γνωστὸν ἐγένετο πᾶσιν τοῖς κατοικοῦσιν Ἰερουσαλήμ, ὥστε κληθῆναι τὸ χωρίον ἐκεῖνο τῇ ἰδίᾳ διαλέκτῳ αὐτῶν Ἁκελδαμάχ, τοῦτ᾽ ἔστιν χωρίον αἵματος.&nbsp;&nbsp;</span>
<span class="ver"><b>20</b></span> <span class="text">γέγραπται γὰρ ἐν βίβλῳ ψαλμῶν·&nbsp;&nbsp; γενηθήτω ἡ ἔπαυλις αὐτοῦ ἔρημος καὶ μὴ ἔστω ὁ κατοικῶν ἐν αὐτῇ, καί·&nbsp;&nbsp; τὴν ἐπισκοπὴν αὐτοῦ λαβέτω ἕτερος.&nbsp;&nbsp;</span>
<span class="ver"><b>21</b></span> <span class="text">δεῖ οὖν τῶν συνελθόντων ἡμῖν ἀνδρῶν ἐν παντὶ χρόνῳ ᾧ εἰσῆλθεν καὶ ἐξῆλθεν ἐφ᾽ ἡμᾶς ὁ κύριος Ἰησοῦς,</span>
<span class="ver"><b>22</b></span> <span class="text">ἀρξάμενος ἀπὸ τοῦ βαπτίσματος Ἰωάννου ἕως τῆς ἡμέρας ἧς ἀνελήμφθη ἀφ᾽ ἡμῶν, μάρτυρα τῆς ἀναστάσεως αὐτοῦ σὺν ἡμῖν γενέσθαι ἕνα τούτων.&nbsp;&nbsp;</span>
<span class="ver"><b>23</b></span> <span class="text">Καὶ ἔστησαν δύο, Ἰωσὴφ τὸν καλούμενον Βαρσαββᾶν ὃς ἐπεκλήθη Ἰοῦστος, καὶ Μαθθίαν.&nbsp;&nbsp;</span>
<span class="ver"><b>24</b></span> <span class="text">καὶ προσευξάμενοι εἶπαν·&nbsp;&nbsp; σὺ κύριε καρδιογνῶστα πάντων, ἀνάδειξον ὃν ἐξελέξω ἐκ τούτων τῶν δύο ἕνα</span>
<span class="ver"><b>25</b></span> <span class="text">λαβεῖν τὸν τόπον τῆς διακονίας ταύτης καὶ ἀποστολῆς ἀφ᾽ ἧς παρέβη Ἰούδας πορευθῆναι εἰς τὸν τόπον τὸν ἴδιον.&nbsp;&nbsp;</span>
<span class="ver"><b>26</b></span> <span class="text">καὶ ἔδωκαν κλήρους αὐτοῖς καὶ ἔπεσεν ὁ κλῆρος ἐπὶ Μαθθίαν καὶ συνκατεψηφίσθη μετὰ τῶν ἕνδεκα ἀποστόλων.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;2</div>
<span class="ver"><b>1</b></span> <span class="text">Καὶ ἐν τῷ συνπληροῦσθαι τὴν ἡμέραν τῆς πεντηκοστῆς ἦσαν πάντες ὁμοῦ ἐπὶ τὸ αὐτό.&nbsp;&nbsp;</span>
<span class="ver"><b>2</b></span> <span class="text">καὶ ἐγένετο ἄφνω ἐκ τοῦ οὐρανοῦ ἦχος ὥσπερ φερομένης πνοῆς βιαίας καὶ ἐπλήρωσεν ὅλον τὸν οἶκον οὗ ἦσαν καθήμενοι</span>
<span class="ver"><b>3</b></span> <span class="text">καὶ ὤφθησαν αὐτοῖς διαμεριζόμεναι γλῶσσαι ὡσεὶ πυρὸς καὶ ἐκάθισεν ἐφ᾽ ἕνα ἕκαστον αὐτῶν,</span>
<span class="ver"><b>4</b></span> <span class="text">καὶ ἐπλήσθησαν πάντες πνεύματος ἁγίου καὶ ἤρξαντο λαλεῖν ἑτέραις γλώσσαις καθὼς τὸ πνεῦμα ἐδίδου ἀποφθέγγεσθαι αὐτοῖς.&nbsp;&nbsp;</span>
<span class="ver"><b>5</b></span> <span class="text">Ἦσαν δὲ ἐν Ἰερουσαλὴμ κατοικοῦντες Ἰουδαῖοι, ἄνδρες εὐλαβεῖς ἀπὸ παντὸς ἔθνους τῶν ὑπὸ τὸν οὐρανόν.&nbsp;&nbsp;</span>
<span class="ver"><b>6</b></span> <span class="text">γενομένης δὲ τῆς φωνῆς ταύτης συνῆλθεν τὸ πλῆθος καὶ συνεχύθη, ὅτι ἤκουον εἷς ἕκαστος τῇ ἰδίᾳ διαλέκτῳ λαλούντων αὐτῶν.&nbsp;&nbsp;</span>
<span class="ver"><b>7</b></span> <span class="text">ἐξίσταντο δὲ πάντες καὶ ἐθαύμαζον λέγοντες·&nbsp;&nbsp; οὐχ ἰδοὺ ἅπαντες οὗτοί εἰσιν οἱ λαλοῦντες Γαλιλαῖοι;&nbsp;&nbsp;</span>
<span class="ver"><b>8</b></span> <span class="text">καὶ πῶς ἡμεῖς ἀκούομεν ἕκαστος τῇ ἰδίᾳ διαλέκτῳ ἡμῶν ἐν ᾗ ἐγεννήθημεν;&nbsp;&nbsp;</span>
<span class="ver"><b>9</b></span> <span class="text">Πάρθοι καὶ Μῆδοι καὶ Ἐλαμεῖται καὶ οἱ κατοικοῦντες τὴν Μεσοποταμίαν, Ἰουδαίαν τε καὶ Καππαδοκίαν, Πόντον καὶ τὴν Ἀσίαν,</span>
<span class="ver"><b>10</b></span> <span class="text">Φρυγίαν τε καὶ Παμφυλίαν, Αἴγυπτον καὶ τὰ μέρη τῆς Λιβύης τῆς κατὰ Κυρήνην, καὶ οἱ ἐπιδημοῦντες Ῥωμαῖοι,</span>
<span class="ver"><b>11</b></span> <span class="text">Ἰουδαῖοί τε καὶ προσήλυτοι, Κρῆτες καὶ Ἄραβες, ἀκούομεν λαλούντων αὐτῶν ταῖς ἡμετέραις γλώσσαις τὰ μεγαλεῖα τοῦ θεοῦ.&nbsp;&nbsp;</span>
<span class="ver"><b>12</b></span> <span class="text">ἐξίσταντο δὲ πάντες καὶ διηποροῦντο, ἄλλος πρὸς ἄλλον λέγοντες·&nbsp;&nbsp; τί θέλει τοῦτο εἶναι;&nbsp;&nbsp;</span>
<span class="ver"><b>13</b></span> <span class="text">ἕτεροι δὲ διαχλευάζοντες ἔλεγον ὅτι γλεύκους μεμεστωμένοι εἰσίν.&nbsp;&nbsp;</span>
<span class="ver"><b>14</b></span> <span class="text">Σταθεὶς δὲ ὁ Πέτρος σὺν τοῖς ἕνδεκα ἐπῆρεν τὴν φωνὴν αὐτοῦ καὶ ἀπεφθέγξατο αὐτοῖς·&nbsp;&nbsp; ἄνδρες Ἰουδαῖοι καὶ οἱ κατοικοῦντες Ἰερουσαλὴμ πάντες, τοῦτο ὑμῖν γνωστὸν ἔστω καὶ ἐνωτίσασθε τὰ ῥήματά μου.&nbsp;&nbsp;</span>
<span class="ver"><b>15</b></span> <span class="text">οὐ γὰρ ὡς ὑμεῖς ὑπολαμβάνετε οὗτοι μεθύουσιν, ἔστιν γὰρ ὥρα τρίτη τῆς ἡμέρας,</span>
<span class="ver"><b>16</b></span> <span class="text">ἀλλὰ τοῦτό ἐστιν τὸ εἰρημένον διὰ τοῦ προφήτου Ἰωήλ·&nbsp;&nbsp;</span>
<span class="ver"><b>17</b></span> <span class="text">καὶ ἔσται ἐν ταῖς ἐσχάταις ἡμέραις, λέγει ὁ θεός, ἐκχεῶ ἀπὸ τοῦ πνεύματός μου ἐπὶ πᾶσαν σάρκα, καὶ προφητεύσουσιν οἱ υἱοὶ ὑμῶν καὶ αἱ θυγατέρες ὑμῶν καὶ οἱ νεανίσκοι ὑμῶν ὁράσεις ὄψονται καὶ οἱ πρεσβύτεροι ὑμῶν ἐνυπνίοις ἐνυπνιασθήσονται·&nbsp;&nbsp;</span>
<span class="ver"><b>18</b></span> <span class="text">καί γε ἐπὶ τοὺς δούλους μου καὶ ἐπὶ τὰς δούλας μου ἐν ταῖς ἡμέραις ἐκείναις ἐκχεῶ ἀπὸ τοῦ πνεύματός μου, καὶ προφητεύσουσιν.&nbsp;&nbsp;</span>
<span class="ver"><b>19</b></span> <span class="text">καὶ δώσω τέρατα ἐν τῷ οὐρανῷ ἄνω καὶ σημεῖα ἐπὶ τῆς γῆς κάτω, αἷμα καὶ πῦρ καὶ ἀτμίδα καπνοῦ.&nbsp;&nbsp;</span>
<span class="ver"><b>20</b></span> <span class="text">ὁ ἥλιος μεταστραφήσεται εἰς σκότος καὶ ἡ σελήνη εἰς αἷμα, πρὶν ἢ ἐλθεῖν ἡμέραν κυρίου τὴν μεγάλην καὶ ἐπιφανῆ.&nbsp;&nbsp;</span>
<span class="ver"><b>21</b></span> <span class="text">καὶ ἔσται πᾶς ὃς ἂν ἐπικαλέσηται τὸ ὄνομα κυρίου σωθήσεται.&nbsp;&nbsp;</span>
<span class="ver"><b>22</b></span> <span class="text">Ἄνδρες Ἰσραηλεῖται, ἀκούσατε τοὺς λόγους τούτους·&nbsp;&nbsp; Ἰησοῦν τὸν Ναζωραῖον, ἄνδρα ἀποδεδειγμένον ἀπὸ τοῦ θεοῦ εἰς ὑμᾶς δυνάμεσιν καὶ τέρασιν καὶ σημείοις οἷς ἐποίησεν δι᾽ αὐτοῦ ὁ θεὸς ἐν μέσῳ ὑμῶν καθὼς αὐτοὶ οἴδατε,</span>
<span class="ver"><b>23</b></span> <span class="text">τοῦτον τῇ ὡρισμένῃ βουλῇ καὶ προγνώσει τοῦ θεοῦ ἔκδοτον διὰ χειρὸς ἀνόμων προσπήξαντες ἀνείλατε,</span>
<span class="ver"><b>24</b></span> <span class="text">ὃν ὁ θεὸς ἀνέστησεν λύσας τὰς ὠδῖνας τοῦ θανάτου, καθότι οὐκ ἦν δυνατὸν κρατεῖσθαι αὐτὸν ὑπ᾽ αὐτοῦ.&nbsp;&nbsp;</span>
<span class="ver"><b>25</b></span> <span class="text">Δαυὶδ γὰρ λέγει εἰς αὐτόν·&nbsp;&nbsp; προορώμην τὸν κύριον ἐνώπιόν μου διὰ παντός, ὅτι ἐκ δεξιῶν μού ἐστιν ἵνα μὴ σαλευθῶ.&nbsp;&nbsp;</span>
<span class="ver"><b>26</b></span> <span class="text">διὰ τοῦτο ηὐφράνθη ἡ καρδία μου καὶ ἠγαλλιάσατο ἡ γλῶσσά μου, ἔτι δὲ καὶ ἡ σάρξ μου κατασκηνώσει ἐπ᾽ ἐλπίδι,</span>
<span class="ver"><b>27</b></span> <span class="text">ὅτι οὐκ ἐνκαταλείψεις τὴν ψυχήν μου εἰς ᾅδην οὐδὲ δώσεις τὸν ὅσιόν σου ἰδεῖν διαφθοράν.&nbsp;&nbsp;</span>
<span class="ver"><b>28</b></span> <span class="text">ἐγνώρισάς μοι ὁδοὺς ζωῆς, πληρώσεις με εὐφροσύνης μετὰ τοῦ προσώπου σου.&nbsp;&nbsp;</span>
<span class="ver"><b>29</b></span> <span class="text">Ἄνδρες ἀδελφοί, ἐξὸν εἰπεῖν μετὰ παρρησίας πρὸς ὑμᾶς περὶ τοῦ πατριάρχου Δαυὶδ ὅτι καὶ ἐτελεύτησεν καὶ ἐτάφη, καὶ τὸ μνῆμα αὐτοῦ ἔστιν ἐν ἡμῖν ἄχρι τῆς ἡμέρας ταύτης.&nbsp;&nbsp;</span>
<span class="ver"><b>30</b></span> <span class="text">προφήτης οὖν ὑπάρχων καὶ εἰδὼς ὅτι ὅρκῳ ὤμοσεν αὐτῷ ὁ θεὸς ἐκ καρποῦ τῆς ὀσφύος αὐτοῦ καθίσαι ἐπὶ τὸν θρόνον αὐτοῦ,</span>
<span class="ver"><b>31</b></span> <span class="text">προϊδὼν ἐλάλησεν περὶ τῆς ἀναστάσεως τοῦ Χριστοῦ ὅτι οὔτε ἐνκατελείφθη εἰς ᾅδην οὔτε ἡ σὰρξ αὐτοῦ εἶδεν διαφθοράν.&nbsp;&nbsp;</span>
<span class="ver"><b>32</b></span> <span class="text">τοῦτον τὸν Ἰησοῦν ἀνέστησεν ὁ θεός, οὗ πάντες ἡμεῖς ἐσμεν μάρτυρες·&nbsp;&nbsp;</span>
<span class="ver"><b>33</b></span> <span class="text">τῇ δεξιᾷ οὖν τοῦ θεοῦ ὑψωθείς, τήν τε ἐπαγγελίαν τοῦ πνεύματος τοῦ ἁγίου λαβὼν παρὰ τοῦ πατρός, ἐξέχεεν τοῦτο ὃ ὑμεῖς καὶ βλέπετε καὶ ἀκούετε.&nbsp;&nbsp;</span>
<span class="ver"><b>34</b></span> <span class="text">οὐ γὰρ Δαυὶδ ἀνέβη εἰς τοὺς οὐρανούς, λέγει δὲ αὐτός·&nbsp;&nbsp; εἶπεν κύριος τῷ κυρίῳ μου·&nbsp;&nbsp; κάθου ἐκ δεξιῶν μου,</span>
<span class="ver"><b>35</b></span> <span class="text">ἕως ἂν θῶ τοὺς ἐχθρούς σου ὑποπόδιον τῶν ποδῶν σου.&nbsp;&nbsp;</span>
<span class="ver"><b>36</b></span> <span class="text">ἀσφαλῶς οὖν γινωσκέτω πᾶς οἶκος Ἰσραὴλ ὅτι καὶ κύριον αὐτὸν καὶ χριστὸν ἐποίησεν ὁ θεός, τοῦτον τὸν Ἰησοῦν ὃν ὑμεῖς ἐσταυρώσατε.&nbsp;&nbsp;</span>
<span class="ver"><b>37</b></span> <span class="text">Ἀκούσαντες δὲ κατενύγησαν τὴν καρδίαν εἶπόν τε πρὸς τὸν Πέτρον καὶ τοὺς λοιποὺς ἀποστόλους·&nbsp;&nbsp; τί ποιήσωμεν, ἄνδρες ἀδελφοί;&nbsp;&nbsp;</span>
<span class="ver"><b>38</b></span> <span class="text">Πέτρος δὲ πρὸς αὐτούς·&nbsp;&nbsp; μετανοήσατε, φησίν, καὶ βαπτισθήτω ἕκαστος ὑμῶν ἐπὶ τῷ ὀνόματι Ἰησοῦ Χριστοῦ εἰς ἄφεσιν τῶν ἁμαρτιῶν ὑμῶν καὶ λήμψεσθε τὴν δωρεὰν τοῦ ἁγίου πνεύματος.&nbsp;&nbsp;</span>
<span class="ver"><b>39</b></span> <span class="text">ὑμῖν γάρ ἐστιν ἡ ἐπαγγελία καὶ τοῖς τέκνοις ὑμῶν καὶ πᾶσιν τοῖς εἰς μακράν, ὅσους ἂν προσκαλέσηται κύριος ὁ θεὸς ἡμῶν.&nbsp;&nbsp;</span>
<span class="ver"><b>40</b></span> <span class="text">ἑτέροις τε λόγοις πλείοσιν διεμαρτύρατο καὶ παρεκάλει αὐτοὺς λέγων·&nbsp;&nbsp; σώθητε ἀπὸ τῆς γενεᾶς τῆς σκολιᾶς ταύτης.&nbsp;&nbsp;</span>
<span class="ver"><b>41</b></span> <span class="text">οἱ μὲν οὖν ἀποδεξάμενοι τὸν λόγον αὐτοῦ ἐβαπτίσθησαν καὶ προσετέθησαν ἐν τῇ ἡμέρᾳ ἐκείνῃ ψυχαὶ ὡσεὶ τρισχίλιαι.&nbsp;&nbsp;</span>
<span class="ver"><b>42</b></span> <span class="text">Ἦσαν δὲ προσκαρτεροῦντες τῇ διδαχῇ τῶν ἀποστόλων καὶ τῇ κοινωνίᾳ, τῇ κλάσει τοῦ ἄρτου καὶ ταῖς προσευχαῖς.&nbsp;&nbsp;</span>
<span class="ver"><b>43</b></span> <span class="text">ἐγίνετο δὲ πάσῃ ψυχῇ φόβος, πολλά τε τέρατα καὶ σημεῖα διὰ τῶν ἀποστόλων ἐγίνετο.&nbsp;&nbsp;</span>
<span class="ver"><b>44</b></span> <span class="text">πάντες δὲ οἱ πιστεύοντες ἦσαν ἐπὶ τὸ αὐτὸ καὶ εἶχον ἅπαντα κοινὰ</span>
<span class="ver"><b>45</b></span> <span class="text">καὶ τὰ κτήματα καὶ τὰς ὑπάρξεις ἐπίπρασκον καὶ διεμέριζον αὐτὰ πᾶσιν καθότι ἄν τις χρείαν εἶχεν·&nbsp;&nbsp;</span>
<span class="ver"><b>46</b></span> <span class="text">καθ᾽ ἡμέραν τε προσκαρτεροῦντες ὁμοθυμαδὸν ἐν τῷ ἱερῷ, κλῶντές τε κατ᾽ οἶκον ἄρτον, μετελάμβανον τροφῆς ἐν ἀγαλλιάσει καὶ ἀφελότητι καρδίας</span>
<span class="ver"><b>47</b></span> <span class="text">αἰνοῦντες τὸν θεὸν καὶ ἔχοντες χάριν πρὸς ὅλον τὸν λαόν.&nbsp;&nbsp; ὁ δὲ κύριος προσετίθει τοὺς σῳζομένους καθ᾽ ἡμέραν ἐπὶ τὸ αὐτό.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;3</div>
<span class="ver"><b>1</b></span> <span class="text">Πέτρος δὲ καὶ Ἰωάννης ἀνέβαινον εἰς τὸ ἱερὸν ἐπὶ τὴν ὥραν τῆς προσευχῆς τὴν ἐνάτην.&nbsp;&nbsp;</span>
<span class="ver"><b>2</b></span> <span class="text">καί τις ἀνὴρ χωλὸς ἐκ κοιλίας μητρὸς αὐτοῦ ὑπάρχων ἐβαστάζετο, ὃν ἐτίθουν καθ᾽ ἡμέραν πρὸς τὴν θύραν τοῦ ἱεροῦ τὴν λεγομένην Ὡραίαν τοῦ αἰτεῖν ἐλεημοσύνην παρὰ τῶν εἰσπορευομένων εἰς τὸ ἱερόν·&nbsp;&nbsp;</span>
<span class="ver"><b>3</b></span> <span class="text">ὃς ἰδὼν Πέτρον καὶ Ἰωάννην μέλλοντας εἰσιέναι εἰς τὸ ἱερόν, ἠρώτα ἐλεημοσύνην λαβεῖν.&nbsp;&nbsp;</span>
<span class="ver"><b>4</b></span> <span class="text">ἀτενίσας δὲ Πέτρος εἰς αὐτὸν σὺν τῷ Ἰωάννῃ εἶπεν·&nbsp;&nbsp; βλέψον εἰς ἡμᾶς.&nbsp;&nbsp;</span>
<span class="ver"><b>5</b></span> <span class="text">ὁ δὲ ἐπεῖχεν αὐτοῖς προσδοκῶν τι παρ᾽ αὐτῶν λαβεῖν.&nbsp;&nbsp;</span>
<span class="ver"><b>6</b></span> <span class="text">εἶπεν δὲ Πέτρος·&nbsp;&nbsp; ἀργύριον καὶ χρυσίον οὐχ ὑπάρχει μοι, ὃ δὲ ἔχω τοῦτό σοι δίδωμι·&nbsp;&nbsp; ἐν τῷ ὀνόματι Ἰησοῦ Χριστοῦ τοῦ Ναζωραίου περιπάτει.&nbsp;&nbsp;</span>
<span class="ver"><b>7</b></span> <span class="text">καὶ πιάσας αὐτὸν τῆς δεξιᾶς χειρὸς ἤγειρεν αὐτόν·&nbsp;&nbsp; παραχρῆμα δὲ ἐστερεώθησαν αἱ βάσεις αὐτοῦ καὶ τὰ σφυδρά,</span>
<span class="ver"><b>8</b></span> <span class="text">καὶ ἐξαλλόμενος ἔστη καὶ περιεπάτει καὶ εἰσῆλθεν σὺν αὐτοῖς εἰς τὸ ἱερὸν περιπατῶν καὶ ἁλλόμενος καὶ αἰνῶν τὸν θεόν.&nbsp;&nbsp;</span>
<span class="ver"><b>9</b></span> <span class="text">καὶ εἶδεν πᾶς ὁ λαὸς αὐτὸν περιπατοῦντα καὶ αἰνοῦντα τὸν θεόν·&nbsp;&nbsp;</span>
<span class="ver"><b>10</b></span> <span class="text">ἐπεγίνωσκον δὲ αὐτὸν ὅτι αὐτὸς ἦν ὁ πρὸς τὴν ἐλεημοσύνην καθήμενος ἐπὶ τῇ ὡραίᾳ πύλῃ τοῦ ἱεροῦ καὶ ἐπλήσθησαν θάμβους καὶ ἐκστάσεως ἐπὶ τῷ συμβεβηκότι αὐτῷ.&nbsp;&nbsp;</span>
<span class="ver"><b>11</b></span> <span class="text">Κρατοῦντος δὲ αὐτοῦ τὸν Πέτρον καὶ τὸν Ἰωάννην συνέδραμεν πᾶς ὁ λαὸς πρὸς αὐτοὺς ἐπὶ τῇ στοᾷ τῇ καλουμένῃ Σολομῶντος ἔκθαμβοι.&nbsp;&nbsp;</span>
<span class="ver"><b>12</b></span> <span class="text">ἰδὼν δὲ ὁ Πέτρος ἀπεκρίνατο πρὸς τὸν λαόν·&nbsp;&nbsp; ἄνδρες Ἰσραηλεῖται, τί θαυμάζετε ἐπὶ τούτῳ ἢ ἡμῖν τί ἀτενίζετε ὡς ἰδίᾳ δυνάμει ἢ εὐσεβείᾳ πεποιηκόσιν τοῦ περιπατεῖν αὐτόν;&nbsp;&nbsp;</span>
<span class="ver"><b>13</b></span> <span class="text">ὁ θεὸς Ἀβραὰμ καὶ θεὸς Ἰσαὰκ καὶ θεὸς Ἰακώβ, ὁ θεὸς τῶν πατέρων ἡμῶν, ἐδόξασεν τὸν παῖδα αὐτοῦ Ἰησοῦν ὃν ὑμεῖς μὲν παρεδώκατε καὶ ἠρνήσασθε κατὰ πρόσωπον Πειλάτου, κρίναντος ἐκείνου ἀπολύειν·&nbsp;&nbsp;</span>
<span class="ver"><b>14</b></span> <span class="text">ὑμεῖς δὲ τὸν ἅγιον καὶ δίκαιον ἠρνήσασθε καὶ ᾐτήσασθε ἄνδρα φονέα χαρισθῆναι ὑμῖν,</span>
<span class="ver"><b>15</b></span> <span class="text">τὸν δὲ ἀρχηγὸν τῆς ζωῆς ἀπεκτείνατε ὃν ὁ θεὸς ἤγειρεν ἐκ νεκρῶν, οὗ ἡμεῖς μάρτυρές ἐσμεν.&nbsp;&nbsp;</span>
<span class="ver"><b>16</b></span> <span class="text">καὶ ἐπὶ τῇ πίστει τοῦ ὀνόματος αὐτοῦ τοῦτον ὃν θεωρεῖτε καὶ οἴδατε, ἐστερέωσεν τὸ ὄνομα αὐτοῦ, καὶ ἡ πίστις ἡ δι᾽ αὐτοῦ ἔδωκεν αὐτῷ τὴν ὁλοκληρίαν ταύτην ἀπέναντι πάντων ὑμῶν.&nbsp;&nbsp;</span>
<span class="ver"><b>17</b></span> <span class="text">Καὶ νῦν, ἀδελφοί, οἶδα ὅτι κατὰ ἄγνοιαν ἐπράξατε ὥσπερ καὶ οἱ ἄρχοντες ὑμῶν·&nbsp;&nbsp;</span>
<span class="ver"><b>18</b></span> <span class="text">ὁ δὲ θεός, ἃ προκατήγγειλεν διὰ στόματος πάντων τῶν προφητῶν παθεῖν τὸν χριστὸν αὐτοῦ, ἐπλήρωσεν οὕτως.&nbsp;&nbsp;</span>
<span class="ver"><b>19</b></span> <span class="text">μετανοήσατε οὖν καὶ ἐπιστρέψατε πρὸς τὸ ἐξαλειφθῆναι ὑμῶν τὰς ἁμαρτίας,</span>
<span class="ver"><b>20</b></span> <span class="text">ὅπως ἂν ἔλθωσιν καιροὶ ἀναψύξεως ἀπὸ προσώπου τοῦ κυρίου καὶ ἀποστείλῃ τὸν προκεχειρισμένον ὑμῖν χριστὸν Ἰησοῦν,</span>
<span class="ver"><b>21</b></span> <span class="text">ὃν δεῖ οὐρανὸν μὲν δέξασθαι ἄχρι χρόνων ἀποκαταστάσεως πάντων ὧν ἐλάλησεν ὁ θεὸς διὰ στόματος τῶν ἁγίων ἀπ᾽ αἰῶνος αὐτοῦ προφητῶν.&nbsp;&nbsp;</span>
<span class="ver"><b>22</b></span> <span class="text">Μωϋσῆς μὲν εἶπεν ὅτι προφήτην ὑμῖν ἀναστήσει κύριος ὁ θεὸς ἐκ τῶν ἀδελφῶν ὑμῶν ὡς ἐμέ·&nbsp;&nbsp; αὐτοῦ ἀκούσεσθε κατὰ πάντα ὅσα ἂν λαλήσῃ πρὸς ὑμᾶς.&nbsp;&nbsp;</span>
<span class="ver"><b>23</b></span> <span class="text">ἔσται δὲ πᾶσα ψυχὴ ἥτις ἐὰν μὴ ἀκούσῃ τοῦ προφήτου ἐκείνου ἐξολεθρευθήσεται ἐκ τοῦ λαοῦ.&nbsp;&nbsp;</span>
<span class="ver"><b>24</b></span> <span class="text">καὶ πάντες δὲ οἱ προφῆται ἀπὸ Σαμουὴλ καὶ τῶν καθεξῆς ὅσοι ἐλάλησαν καὶ κατήγγειλαν τὰς ἡμέρας ταύτας.&nbsp;&nbsp;</span>
<span class="ver"><b>25</b></span> <span class="text">ὑμεῖς ἐστε οἱ υἱοὶ τῶν προφητῶν καὶ τῆς διαθήκης ἧς διέθετο ὁ θεὸς πρὸς τοὺς πατέρας ὑμῶν λέγων πρὸς Ἀβραάμ·&nbsp;&nbsp; καὶ ἐν τῷ σπέρματί σου ἐνευλογηθήσονται πᾶσαι αἱ πατριαὶ τῆς γῆς.&nbsp;&nbsp;</span>
<span class="ver"><b>26</b></span> <span class="text">ὑμῖν πρῶτον ἀναστήσας ὁ θεὸς τὸν παῖδα αὐτοῦ ἀπέστειλεν αὐτὸν εὐλογοῦντα ὑμᾶς ἐν τῷ ἀποστρέφειν ἕκαστον ἀπὸ τῶν πονηριῶν ὑμῶν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;4</div>
<span class="ver"><b>1</b></span> <span class="text">Λαλούντων δὲ αὐτῶν πρὸς τὸν λαὸν ἐπέστησαν αὐτοῖς οἱ ἱερεῖς καὶ ὁ στρατηγὸς τοῦ ἱεροῦ καὶ οἱ Σαδδουκαῖοι,</span>
<span class="ver"><b>2</b></span> <span class="text">διαπονούμενοι διὰ τὸ διδάσκειν αὐτοὺς τὸν λαὸν καὶ καταγγέλλειν ἐν τῷ Ἰησοῦ τὴν ἀνάστασιν τὴν ἐκ νεκρῶν,</span>
<span class="ver"><b>3</b></span> <span class="text">καὶ ἐπέβαλον αὐτοῖς τὰς χεῖρας καὶ ἔθεντο εἰς τήρησιν εἰς τὴν αὔριον·&nbsp;&nbsp; ἦν γὰρ ἑσπέρα ἤδη.&nbsp;&nbsp;</span>
<span class="ver"><b>4</b></span> <span class="text">πολλοὶ δὲ τῶν ἀκουσάντων τὸν λόγον ἐπίστευσαν καὶ ἐγενήθη ἀριθμὸς τῶν ἀνδρῶν ὡς χιλιάδες πέντε.&nbsp;&nbsp;</span>
<span class="ver"><b>5</b></span> <span class="text">Ἐγένετο δὲ ἐπὶ τὴν αὔριον συναχθῆναι αὐτῶν τοὺς ἄρχοντας καὶ τοὺς πρεσβυτέρους καὶ τοὺς γραμματεῖς ἐν Ἰερουσαλήμ,</span>
<span class="ver"><b>6</b></span> <span class="text">καὶ Ἅννας ὁ ἀρχιερεὺς καὶ Καϊάφας καὶ Ἰωάννης καὶ Ἀλέξανδρος καὶ ὅσοι ἦσαν ἐκ γένους ἀρχιερατικοῦ,</span>
<span class="ver"><b>7</b></span> <span class="text">καὶ στήσαντες αὐτοὺς ἐν τῷ μέσῳ ἐπυνθάνοντο·&nbsp;&nbsp; ἐν ποίᾳ δυνάμει ἢ ἐν ποίῳ ὀνόματι ἐποιήσατε τοῦτο ὑμεῖς;&nbsp;&nbsp;</span>
<span class="ver"><b>8</b></span> <span class="text">Τότε Πέτρος πλησθεὶς πνεύματος ἁγίου εἶπεν πρὸς αὐτούς·&nbsp;&nbsp; ἄρχοντες τοῦ λαοῦ καὶ πρεσβύτεροι,</span>
<span class="ver"><b>9</b></span> <span class="text">εἰ ἡμεῖς σήμερον ἀνακρινόμεθα ἐπὶ εὐεργεσίᾳ ἀνθρώπου ἀσθενοῦς ἐν τίνι οὗτος σέσωσται,</span>
<span class="ver"><b>10</b></span> <span class="text">γνωστὸν ἔστω πᾶσιν ὑμῖν καὶ παντὶ τῷ λαῷ Ἰσραὴλ ὅτι ἐν τῷ ὀνόματι Ἰησοῦ Χριστοῦ τοῦ Ναζωραίου ὃν ὑμεῖς ἐσταυρώσατε, ὃν ὁ θεὸς ἤγειρεν ἐκ νεκρῶν, ἐν τούτῳ οὗτος παρέστηκεν ἐνώπιον ὑμῶν ὑγιής.&nbsp;&nbsp;</span>
<span class="ver"><b>11</b></span> <span class="text">οὗτός ἐστιν ὁ λίθος, ὁ ἐξουθενηθεὶς ὑφ᾽ ὑμῶν τῶν οἰκοδόμων, ὁ γενόμενος εἰς κεφαλὴν γωνίας.&nbsp;&nbsp;</span>
<span class="ver"><b>12</b></span> <span class="text">καὶ οὐκ ἔστιν ἐν ἄλλῳ οὐδενὶ ἡ σωτηρία, οὐδὲ γὰρ ὄνομά ἐστιν ἕτερον ὑπὸ τὸν οὐρανὸν τὸ δεδομένον ἐν ἀνθρώποις ἐν ᾧ δεῖ σωθῆναι ἡμᾶς.&nbsp;&nbsp;</span>
<span class="ver"><b>13</b></span> <span class="text">Θεωροῦντες δὲ τὴν τοῦ Πέτρου παρρησίαν καὶ Ἰωάννου καὶ καταλαβόμενοι ὅτι ἄνθρωποι ἀγράμματοί εἰσιν καὶ ἰδιῶται, ἐθαύμαζον ἐπεγίνωσκόν τε αὐτοὺς ὅτι σὺν τῷ Ἰησοῦ ἦσαν,</span>
<span class="ver"><b>14</b></span> <span class="text">τόν τε ἄνθρωπον βλέποντες σὺν αὐτοῖς ἑστῶτα τὸν τεθεραπευμένον οὐδὲν εἶχον ἀντειπεῖν.&nbsp;&nbsp;</span>
<span class="ver"><b>15</b></span> <span class="text">κελεύσαντες δὲ αὐτοὺς ἔξω τοῦ συνεδρίου ἀπελθεῖν συνέβαλλον πρὸς ἀλλήλους</span>
<span class="ver"><b>16</b></span> <span class="text">λέγοντες·&nbsp;&nbsp; τί ποιήσωμεν τοῖς ἀνθρώποις τούτοις;&nbsp;&nbsp; ὅτι μὲν γὰρ γνωστὸν σημεῖον γέγονεν δι᾽ αὐτῶν πᾶσιν τοῖς κατοικοῦσιν Ἰερουσαλὴμ φανερὸν καὶ οὐ δυνάμεθα ἀρνεῖσθαι·&nbsp;&nbsp;</span>
<span class="ver"><b>17</b></span> <span class="text">ἀλλ᾽ ἵνα μὴ ἐπὶ πλεῖον διανεμηθῇ εἰς τὸν λαὸν ἀπειλησώμεθα αὐτοῖς μηκέτι λαλεῖν ἐπὶ τῷ ὀνόματι τούτῳ μηδενὶ ἀνθρώπων.&nbsp;&nbsp;</span>
<span class="ver"><b>18</b></span> <span class="text">Καὶ καλέσαντες αὐτοὺς παρήγγειλαν τὸ καθόλου μὴ φθέγγεσθαι μηδὲ διδάσκειν ἐπὶ τῷ ὀνόματι τοῦ Ἰησοῦ.&nbsp;&nbsp;</span>
<span class="ver"><b>19</b></span> <span class="text">ὁ δὲ Πέτρος καὶ Ἰωάννης ἀποκριθέντες εἶπον πρὸς αὐτούς·&nbsp;&nbsp; εἰ δίκαιόν ἐστιν ἐνώπιον τοῦ θεοῦ ὑμῶν ἀκούειν μᾶλλον ἢ τοῦ θεοῦ, κρίνατε·&nbsp;&nbsp;</span>
<span class="ver"><b>20</b></span> <span class="text">οὐ δυνάμεθα γὰρ ἡμεῖς ἃ εἴδαμεν καὶ ἠκούσαμεν μὴ λαλεῖν.&nbsp;&nbsp;</span>
<span class="ver"><b>21</b></span> <span class="text">οἱ δὲ προσαπειλησάμενοι ἀπέλυσαν αὐτούς, μηδὲν εὑρίσκοντες τὸ πῶς κολάσωνται αὐτούς, διὰ τὸν λαόν, ὅτι πάντες ἐδόξαζον τὸν θεὸν ἐπὶ τῷ γεγονότι·&nbsp;&nbsp;</span>
<span class="ver"><b>22</b></span> <span class="text">ἐτῶν γὰρ ἦν πλειόνων τεσσεράκοντα ὁ ἄνθρωπος ἐφ᾽ ὃν γεγόνει τὸ σημεῖον τοῦτο τῆς ἰάσεως.&nbsp;&nbsp;</span>
<span class="ver"><b>23</b></span> <span class="text">Ἀπολυθέντες δὲ ἦλθον πρὸς τοὺς ἰδίους καὶ ἀπήγγειλαν ὅσα πρὸς αὐτοὺς οἱ ἀρχιερεῖς καὶ οἱ πρεσβύτεροι εἶπαν.&nbsp;&nbsp;</span>
<span class="ver"><b>24</b></span> <span class="text">οἱ δὲ ἀκούσαντες ὁμοθυμαδὸν ἦραν φωνὴν πρὸς τὸν θεὸν καὶ εἶπαν·&nbsp;&nbsp; δέσποτα, σὺ ὁ ποιήσας τὸν οὐρανὸν καὶ τὴν γῆν καὶ τὴν θάλασσαν καὶ πάντα τὰ ἐν αὐτοῖς,</span>
<span class="ver"><b>25</b></span> <span class="text">ὁ τοῦ πατρὸς ἡμῶν διὰ πνεύματος ἁγίου στόματος Δαυὶδ παιδός σου εἰπών·&nbsp;&nbsp; ἱνατί ἐφρύαξαν ἔθνη καὶ λαοὶ ἐμελέτησαν κενά;&nbsp;&nbsp;</span>
<span class="ver"><b>26</b></span> <span class="text">παρέστησαν οἱ βασιλεῖς τῆς γῆς καὶ οἱ ἄρχοντες συνήχθησαν ἐπὶ τὸ αὐτὸ κατὰ τοῦ κυρίου καὶ κατὰ τοῦ χριστοῦ αὐτοῦ.&nbsp;&nbsp;</span>
<span class="ver"><b>27</b></span> <span class="text">συνήχθησαν γὰρ ἐπ᾽ ἀληθείας ἐν τῇ πόλει ταύτῃ ἐπὶ τὸν ἅγιον παῖδά σου Ἰησοῦν ὃν ἔχρισας, Ἡρῴδης τε καὶ Πόντιος Πειλᾶτος σὺν ἔθνεσιν καὶ λαοῖς Ἰσραήλ,</span>
<span class="ver"><b>28</b></span> <span class="text">ποιῆσαι ὅσα ἡ χείρ σου καὶ ἡ βουλή σου προώρισεν γενέσθαι.&nbsp;&nbsp;</span>
<span class="ver"><b>29</b></span> <span class="text">καὶ τὰ νῦν, κύριε, ἔπιδε ἐπὶ τὰς ἀπειλὰς αὐτῶν καὶ δὸς τοῖς δούλοις σου μετὰ παρρησίας πάσης λαλεῖν τὸν λόγον σου,</span>
<span class="ver"><b>30</b></span> <span class="text">ἐν τῷ τὴν χεῖρά σου ἐκτείνειν σε εἰς ἴασιν καὶ σημεῖα καὶ τέρατα γίνεσθαι διὰ τοῦ ὀνόματος τοῦ ἁγίου παιδός σου Ἰησοῦ.&nbsp;&nbsp;</span>
<span class="ver"><b>31</b></span> <span class="text">καὶ δεηθέντων αὐτῶν ἐσαλεύθη ὁ τόπος ἐν ᾧ ἦσαν συνηγμένοι, καὶ ἐπλήσθησαν ἅπαντες τοῦ ἁγίου πνεύματος καὶ ἐλάλουν τὸν λόγον τοῦ θεοῦ μετὰ παρρησίας.&nbsp;&nbsp;</span>
<span class="ver"><b>32</b></span> <span class="text">Τοῦ δὲ πλήθους τῶν πιστευσάντων ἦν καρδία καὶ ψυχὴ μία, καὶ οὐδὲ εἷς τι τῶν ὑπαρχόντων αὐτῷ ἔλεγεν ἴδιον εἶναι ἀλλ᾽ ἦν αὐτοῖς πάντα κοινά.&nbsp;&nbsp;</span>
<span class="ver"><b>33</b></span> <span class="text">καὶ δυνάμει μεγάλῃ ἀπεδίδουν τὸ μαρτύριον οἱ ἀπόστολοι τῆς ἀναστάσεως τοῦ κυρίου Ἰησοῦ, χάρις τε μεγάλη ἦν ἐπὶ πάντας αὐτούς.&nbsp;&nbsp;</span>
<span class="ver"><b>34</b></span> <span class="text">οὐδὲ γὰρ ἐνδεής τις ἦν ἐν αὐτοῖς·&nbsp;&nbsp; ὅσοι γὰρ κτήτορες χωρίων ἢ οἰκιῶν ὑπῆρχον, πωλοῦντες ἔφερον τὰς τιμὰς τῶν πιπρασκομένων</span>
<span class="ver"><b>35</b></span> <span class="text">καὶ ἐτίθουν παρὰ τοὺς πόδας τῶν ἀποστόλων, διεδίδετο δὲ ἑκάστῳ καθότι ἄν τις χρείαν εἶχεν.&nbsp;&nbsp;</span>
<span class="ver"><b>36</b></span> <span class="text">Ἰωσὴφ δὲ ὁ ἐπικληθεὶς Βαρναβᾶς ἀπὸ τῶν ἀποστόλων, ὅ ἐστιν μεθερμηνευόμενον υἱὸς παρακλήσεως, Λευείτης, Κύπριος τῷ γένει,</span>
<span class="ver"><b>37</b></span> <span class="text">ὑπάρχοντος αὐτῷ ἀγροῦ πωλήσας ἤνεγκεν τὸ χρῆμα καὶ ἔθηκεν παρὰ τοὺς πόδας τῶν ἀποστόλων.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;5</div>
<span class="ver"><b>1</b></span> <span class="text">Ἀνὴρ δέ τις Ἁνανίας ὀνόματι σὺν Σαπφείρῃ τῇ γυναικὶ αὐτοῦ ἐπώλησεν κτῆμα</span>
<span class="ver"><b>2</b></span> <span class="text">καὶ ἐνοσφίσατο ἀπὸ τῆς τιμῆς, συνειδυίης καὶ τῆς γυναικός, καὶ ἐνέγκας μέρος τι παρὰ τοὺς πόδας τῶν ἀποστόλων ἔθηκεν.&nbsp;&nbsp;</span>
<span class="ver"><b>3</b></span> <span class="text">εἶπεν δὲ ὁ Πέτρος·&nbsp;&nbsp; Ἁνανία, διὰ τί ἐπλήρωσεν ὁ σατανᾶς τὴν καρδίαν σου, ψεύσασθαί σε τὸ πνεῦμα τὸ ἅγιον καὶ νοσφίσασθαι ἀπὸ τῆς τιμῆς τοῦ χωρίου;&nbsp;&nbsp;</span>
<span class="ver"><b>4</b></span> <span class="text">οὐχὶ μένον σοὶ ἔμενεν καὶ πραθὲν ἐν τῇ σῇ ἐξουσίᾳ ὑπῆρχεν;&nbsp;&nbsp; τί ὅτι ἔθου ἐν τῇ καρδίᾳ σου τὸ πρᾶγμα τοῦτο;&nbsp;&nbsp; οὐκ ἐψεύσω ἀνθρώποις ἀλλὰ τῷ θεῷ.&nbsp;&nbsp;</span>
<span class="ver"><b>5</b></span> <span class="text">ἀκούων δὲ ὁ Ἁνανίας τοὺς λόγους τούτους πεσὼν ἐξέψυξεν, καὶ ἐγένετο φόβος μέγας ἐπὶ πάντας τοὺς ἀκούοντας.&nbsp;&nbsp;</span>
<span class="ver"><b>6</b></span> <span class="text">ἀναστάντες δὲ οἱ νεώτεροι συνέστειλαν αὐτὸν καὶ ἐξενέγκαντες ἔθαψαν.&nbsp;&nbsp;</span>
<span class="ver"><b>7</b></span> <span class="text">Ἐγένετο δὲ ὡς ὡρῶν τριῶν διάστημα καὶ ἡ γυνὴ αὐτοῦ μὴ εἰδυῖα τὸ γεγονὸς εἰσῆλθεν.&nbsp;&nbsp;</span>
<span class="ver"><b>8</b></span> <span class="text">ἀπεκρίθη δὲ πρὸς αὐτὴν Πέτρος·&nbsp;&nbsp; εἰπέ μοι, εἰ τοσούτου τὸ χωρίον ἀπέδοσθε;&nbsp;&nbsp; ἡ δὲ εἶπεν·&nbsp;&nbsp; ναί, τοσούτου.&nbsp;&nbsp;</span>
<span class="ver"><b>9</b></span> <span class="text">ὁ δὲ Πέτρος πρὸς αὐτήν·&nbsp;&nbsp; τί ὅτι συνεφωνήθη ὑμῖν πειράσαι τὸ πνεῦμα κυρίου;&nbsp;&nbsp; ἰδοὺ οἱ πόδες τῶν θαψάντων τὸν ἄνδρα σου ἐπὶ τῇ θύρᾳ καὶ ἐξοίσουσίν σε.&nbsp;&nbsp;</span>
<span class="ver"><b>10</b></span> <span class="text">ἔπεσεν δὲ παραχρῆμα πρὸς τοὺς πόδας αὐτοῦ καὶ ἐξέψυξεν·&nbsp;&nbsp; εἰσελθόντες δὲ οἱ νεανίσκοι εὗρον αὐτὴν νεκρὰν καὶ ἐξενέγκαντες ἔθαψαν πρὸς τὸν ἄνδρα αὐτῆς,</span>
<span class="ver"><b>11</b></span> <span class="text">καὶ ἐγένετο φόβος μέγας ἐφ᾽ ὅλην τὴν ἐκκλησίαν καὶ ἐπὶ πάντας τοὺς ἀκούοντας ταῦτα.&nbsp;&nbsp;</span>
<span class="ver"><b>12</b></span> <span class="text">Διὰ δὲ τῶν χειρῶν τῶν ἀποστόλων ἐγίνετο σημεῖα καὶ τέρατα πολλὰ ἐν τῷ λαῷ.&nbsp;&nbsp; καὶ ἦσαν ὁμοθυμαδὸν πάντες ἐν τῇ στοᾷ Σολομῶντος,</span>
<span class="ver"><b>13</b></span> <span class="text">τῶν δὲ λοιπῶν οὐδεὶς ἐτόλμα κολλᾶσθαι αὐτοῖς, ἀλλ᾽ ἐμεγάλυνεν αὐτοὺς ὁ λαός.&nbsp;&nbsp;</span>
<span class="ver"><b>14</b></span> <span class="text">μᾶλλον δὲ προσετίθεντο πιστεύοντες τῷ κυρίῳ, πλήθη ἀνδρῶν τε καὶ γυναικῶν,</span>
<span class="ver"><b>15</b></span> <span class="text">ὥστε καὶ εἰς τὰς πλατείας ἐκφέρειν τοὺς ἀσθενεῖς καὶ τιθέναι ἐπὶ κλιναρίων καὶ κραβάττων, ἵνα ἐρχομένου Πέτρου κἂν ἡ σκιὰ ἐπισκιάσῃ τινὶ αὐτῶν.&nbsp;&nbsp;</span>
<span class="ver"><b>16</b></span> <span class="text">συνήρχετο δὲ καὶ τὸ πλῆθος τῶν πέριξ πόλεων Ἰερουσαλὴμ φέροντες ἀσθενεῖς καὶ ὀχλουμένους ὑπὸ πνευμάτων ἀκαθάρτων, οἵτινες ἐθεραπεύοντο ἅπαντες.&nbsp;&nbsp;</span>
<span class="ver"><b>17</b></span> <span class="text">Ἀναστὰς δὲ ὁ ἀρχιερεὺς καὶ πάντες οἱ σὺν αὐτῷ, ἡ οὖσα αἵρεσις τῶν Σαδδουκαίων, ἐπλήσθησαν ζήλου</span>
<span class="ver"><b>18</b></span> <span class="text">καὶ ἐπέβαλον τὰς χεῖρας ἐπὶ τοὺς ἀποστόλους καὶ ἔθεντο αὐτοὺς ἐν τηρήσει δημοσίᾳ.&nbsp;&nbsp;</span>
<span class="ver"><b>19</b></span> <span class="text">Ἄγγελος δὲ κυρίου διὰ νυκτὸς ἤνοιξε τὰς θύρας τῆς φυλακῆς ἐξαγαγών τε αὐτοὺς εἶπεν·&nbsp;&nbsp;</span>
<span class="ver"><b>20</b></span> <span class="text">πορεύεσθε καὶ σταθέντες λαλεῖτε ἐν τῷ ἱερῷ τῷ λαῷ πάντα τὰ ῥήματα τῆς ζωῆς ταύτης.&nbsp;&nbsp;</span>
<span class="ver"><b>21</b></span> <span class="text">ἀκούσαντες δὲ εἰσῆλθον ὑπὸ τὸν ὄρθρον εἰς τὸ ἱερὸν καὶ ἐδίδασκον.&nbsp;&nbsp; Παραγενόμενος δὲ ὁ ἀρχιερεὺς καὶ οἱ σὺν αὐτῷ συνεκάλεσαν τὸ συνέδριον καὶ πᾶσαν τὴν γερουσίαν τῶν υἱῶν Ἰσραὴλ καὶ ἀπέστειλαν εἰς τὸ δεσμωτήριον ἀχθῆναι αὐτούς.&nbsp;&nbsp;</span>
<span class="ver"><b>22</b></span> <span class="text">οἱ δὲ παραγενόμενοι ὑπηρέται οὐχ εὗρον αὐτοὺς ἐν τῇ φυλακῇ·&nbsp;&nbsp; ἀναστρέψαντες δὲ ἀπήγγειλαν</span>
<span class="ver"><b>23</b></span> <span class="text">λέγοντες ὅτι τὸ δεσμωτήριον εὕρομεν κεκλεισμένον ἐν πάσῃ ἀσφαλείᾳ καὶ τοὺς φύλακας ἑστῶτας ἐπὶ τῶν θυρῶν, ἀνοίξαντες δὲ ἔσω οὐδένα εὕρομεν.&nbsp;&nbsp;</span>
<span class="ver"><b>24</b></span> <span class="text">ὡς δὲ ἤκουσαν τοὺς λόγους τούτους ὅ τε στρατηγὸς τοῦ ἱεροῦ καὶ οἱ ἀρχιερεῖς, διηπόρουν περὶ αὐτῶν τί ἂν γένοιτο τοῦτο.&nbsp;&nbsp;</span>
<span class="ver"><b>25</b></span> <span class="text">παραγενόμενος δέ τις ἀπήγγειλεν αὐτοῖς ὅτι ἰδοὺ οἱ ἄνδρες οὓς ἔθεσθε ἐν τῇ φυλακῇ εἰσὶν ἐν τῷ ἱερῷ ἑστῶτες καὶ διδάσκοντες τὸν λαόν.&nbsp;&nbsp;</span>
<span class="ver"><b>26</b></span> <span class="text">Τότε ἀπελθὼν ὁ στρατηγὸς σὺν τοῖς ὑπηρέταις ἦγεν αὐτοὺς οὐ μετὰ βίας, ἐφοβοῦντο γὰρ τὸν λαὸν μὴ λιθασθῶσιν.&nbsp;&nbsp;</span>
<span class="ver"><b>27</b></span> <span class="text">Ἀγαγόντες δὲ αὐτοὺς ἔστησαν ἐν τῷ συνεδρίῳ.&nbsp;&nbsp; καὶ ἐπηρώτησεν αὐτοὺς ὁ ἀρχιερεὺς</span>
<span class="ver"><b>28</b></span> <span class="text">λέγων·&nbsp;&nbsp; παραγγελίᾳ παρηγγείλαμεν ὑμῖν μὴ διδάσκειν ἐπὶ τῷ ὀνόματι τούτῳ, καὶ ἰδοὺ πεπληρώκατε τὴν Ἰερουσαλὴμ τῆς διδαχῆς ὑμῶν καὶ βούλεσθε ἐπαγαγεῖν ἐφ᾽ ἡμᾶς τὸ αἷμα τοῦ ἀνθρώπου τούτου.&nbsp;&nbsp;</span>
<span class="ver"><b>29</b></span> <span class="text">Ἀποκριθεὶς δὲ Πέτρος καὶ οἱ ἀπόστολοι εἶπαν·&nbsp;&nbsp; πειθαρχεῖν δεῖ θεῷ μᾶλλον ἢ ἀνθρώποις.&nbsp;&nbsp;</span>
<span class="ver"><b>30</b></span> <span class="text">ὁ θεὸς τῶν πατέρων ἡμῶν ἤγειρεν Ἰησοῦν ὃν ὑμεῖς διεχειρίσασθε κρεμάσαντες ἐπὶ ξύλου·&nbsp;&nbsp;</span>
<span class="ver"><b>31</b></span> <span class="text">τοῦτον ὁ θεὸς ἀρχηγὸν καὶ σωτῆρα ὕψωσεν τῇ δεξιᾷ αὐτοῦ τοῦ δοῦναι μετάνοιαν τῷ Ἰσραὴλ καὶ ἄφεσιν ἁμαρτιῶν.&nbsp;&nbsp;</span>
<span class="ver"><b>32</b></span> <span class="text">καὶ ἡμεῖς ἐσμεν μάρτυρες τῶν ῥημάτων τούτων καὶ τὸ πνεῦμα τὸ ἅγιον ὃ ἔδωκεν ὁ θεὸς τοῖς πειθαρχοῦσιν αὐτῷ.&nbsp;&nbsp;</span>
<span class="ver"><b>33</b></span> <span class="text">Οἱ δὲ ἀκούσαντες διεπρίοντο καὶ ἐβούλοντο ἀνελεῖν αὐτούς.&nbsp;&nbsp;</span>
<span class="ver"><b>34</b></span> <span class="text">ἀναστὰς δέ τις ἐν τῷ συνεδρίῳ Φαρισαῖος ὀνόματι Γαμαλιήλ, νομοδιδάσκαλος τίμιος παντὶ τῷ λαῷ, ἐκέλευσεν ἔξω βραχὺ τοὺς ἀνθρώπους ποιῆσαι</span>
<span class="ver"><b>35</b></span> <span class="text">εἶπέν τε πρὸς αὐτούς·&nbsp;&nbsp; ἄνδρες Ἰσραηλεῖται, προσέχετε ἑαυτοῖς ἐπὶ τοῖς ἀνθρώποις τούτοις τί μέλλετε πράσσειν.&nbsp;&nbsp;</span>
<span class="ver"><b>36</b></span> <span class="text">πρὸ γὰρ τούτων τῶν ἡμερῶν ἀνέστη Θευδᾶς λέγων εἶναί τινα ἑαυτόν, ᾧ προσεκλίθη ἀνδρῶν ἀριθμὸς ὡς τετρακοσίων·&nbsp;&nbsp; ὃς ἀνῃρέθη, καὶ πάντες ὅσοι ἐπείθοντο αὐτῷ διελύθησαν καὶ ἐγένοντο εἰς οὐδέν.&nbsp;&nbsp;</span>
<span class="ver"><b>37</b></span> <span class="text">μετὰ τοῦτον ἀνέστη Ἰούδας ὁ Γαλιλαῖος ἐν ταῖς ἡμέραις τῆς ἀπογραφῆς καὶ ἀπέστησεν λαὸν ὀπίσω αὐτοῦ·&nbsp;&nbsp; κἀκεῖνος ἀπώλετο καὶ πάντες ὅσοι ἐπείθοντο αὐτῷ διεσκορπίσθησαν.&nbsp;&nbsp;</span>
<span class="ver"><b>38</b></span> <span class="text">καὶ τὰ νῦν λέγω ὑμῖν, ἀπόστητε ἀπὸ τῶν ἀνθρώπων τούτων καὶ ἄφετε αὐτούς·&nbsp;&nbsp; ὅτι ἐὰν ᾖ ἐξ ἀνθρώπων ἡ βουλὴ αὕτη ἢ τὸ ἔργον τοῦτο, καταλυθήσεται,</span>
<span class="ver"><b>39</b></span> <span class="text">εἰ δὲ ἐκ θεοῦ ἐστιν, οὐ δυνήσεσθε καταλῦσαι αὐτούς, μήποτε καὶ θεομάχοι εὑρεθῆτε.&nbsp;&nbsp; ἐπείσθησαν δὲ αὐτῷ</span>
<span class="ver"><b>40</b></span> <span class="text">καὶ προσκαλεσάμενοι τοὺς ἀποστόλους δείραντες παρήγγειλαν μὴ λαλεῖν ἐπὶ τῷ ὀνόματι τοῦ Ἰησοῦ καὶ ἀπέλυσαν.&nbsp;&nbsp;</span>
<span class="ver"><b>41</b></span> <span class="text">Οἱ μὲν οὖν ἐπορεύοντο χαίροντες ἀπὸ προσώπου τοῦ συνεδρίου, ὅτι κατηξιώθησαν ὑπὲρ τοῦ ὀνόματος ἀτιμασθῆναι,</span>
<span class="ver"><b>42</b></span> <span class="text">πᾶσάν τε ἡμέραν ἐν τῷ ἱερῷ καὶ κατ᾽ οἶκον οὐκ ἐπαύοντο διδάσκοντες καὶ εὐαγγελιζόμενοι τὸν χριστὸν Ἰησοῦν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;6</div>
<span class="ver"><b>1</b></span> <span class="text">Ἐν δὲ ταῖς ἡμέραις ταύταις πληθυνόντων τῶν μαθητῶν ἐγένετο γογγυσμὸς τῶν Ἑλληνιστῶν πρὸς τοὺς Ἑβραίους, ὅτι παρεθεωροῦντο ἐν τῇ διακονίᾳ τῇ καθημερινῇ αἱ χῆραι αὐτῶν.&nbsp;&nbsp;</span>
<span class="ver"><b>2</b></span> <span class="text">προσκαλεσάμενοι δὲ οἱ δώδεκα τὸ πλῆθος τῶν μαθητῶν εἶπαν·&nbsp;&nbsp; οὐκ ἀρεστόν ἐστιν ἡμᾶς καταλείψαντας τὸν λόγον τοῦ θεοῦ διακονεῖν τραπέζαις.&nbsp;&nbsp;</span>
<span class="ver"><b>3</b></span> <span class="text">ἐπισκέψασθε δέ, ἀδελφοί, ἄνδρας ἐξ ὑμῶν μαρτυρουμένους ἑπτά, πλήρεις πνεύματος καὶ σοφίας, οὓς καταστήσομεν ἐπὶ τῆς χρείας ταύτης,</span>
<span class="ver"><b>4</b></span> <span class="text">ἡμεῖς δὲ τῇ προσευχῇ καὶ τῇ διακονίᾳ τοῦ λόγου προσκαρτερήσομεν.&nbsp;&nbsp;</span>
<span class="ver"><b>5</b></span> <span class="text">καὶ ἤρεσεν ὁ λόγος ἐνώπιον παντὸς τοῦ πλήθους καὶ ἐξελέξαντο Στέφανον, ἄνδρα πλήρης πίστεως καὶ πνεύματος ἁγίου, καὶ Φίλιππον καὶ Πρόχορον καὶ Νικάνορα καὶ Τίμωνα καὶ Παρμενᾶν καὶ Νικόλαον προσήλυτον Ἀντιοχέα,</span>
<span class="ver"><b>6</b></span> <span class="text">οὓς ἔστησαν ἐνώπιον τῶν ἀποστόλων, καὶ προσευξάμενοι ἐπέθηκαν αὐτοῖς τὰς χεῖρας.&nbsp;&nbsp;</span>
<span class="ver"><b>7</b></span> <span class="text">Καὶ ὁ λόγος τοῦ θεοῦ ηὔξανεν καὶ ἐπληθύνετο ὁ ἀριθμὸς τῶν μαθητῶν ἐν Ἰερουσαλὴμ σφόδρα, πολύς τε ὄχλος τῶν ἱερέων ὑπήκουον τῇ πίστει.&nbsp;&nbsp;</span>
<span class="ver"><b>8</b></span> <span class="text">Στέφανος δὲ πλήρης χάριτος καὶ δυνάμεως ἐποίει τέρατα καὶ σημεῖα μεγάλα ἐν τῷ λαῷ.&nbsp;&nbsp;</span>
<span class="ver"><b>9</b></span> <span class="text">ἀνέστησαν δέ τινες τῶν ἐκ τῆς συναγωγῆς τῆς λεγομένης Λιβερτίνων καὶ Κυρηναίων καὶ Ἀλεξανδρέων καὶ τῶν ἀπὸ Κιλικίας καὶ Ἀσίας συνζητοῦντες τῷ Στεφάνῳ,</span>
<span class="ver"><b>10</b></span> <span class="text">καὶ οὐκ ἴσχυον ἀντιστῆναι τῇ σοφίᾳ καὶ τῷ πνεύματι ᾧ ἐλάλει.&nbsp;&nbsp;</span>
<span class="ver"><b>11</b></span> <span class="text">τότε ὑπέβαλον ἄνδρας λέγοντας ὅτι ἀκηκόαμεν αὐτοῦ λαλοῦντος ῥήματα βλάσφημα εἰς Μωϋσῆν καὶ τὸν θεόν.&nbsp;&nbsp;</span>
<span class="ver"><b>12</b></span> <span class="text">συνεκίνησάν τε τὸν λαὸν καὶ τοὺς πρεσβυτέρους καὶ τοὺς γραμματεῖς καὶ ἐπιστάντες συνήρπασαν αὐτὸν καὶ ἤγαγον εἰς τὸ συνέδριον,</span>
<span class="ver"><b>13</b></span> <span class="text">ἔστησάν τε μάρτυρας ψευδεῖς λέγοντας·&nbsp;&nbsp; ὁ ἄνθρωπος οὗτος οὐ παύεται λαλῶν ῥήματα κατὰ τοῦ τόπου τοῦ ἁγίου τούτου καὶ τοῦ νόμου·&nbsp;&nbsp;</span>
<span class="ver"><b>14</b></span> <span class="text">ἀκηκόαμεν γὰρ αὐτοῦ λέγοντος ὅτι Ἰησοῦς ὁ Ναζωραῖος οὗτος καταλύσει τὸν τόπον τοῦτον καὶ ἀλλάξει τὰ ἔθη ἃ παρέδωκεν ἡμῖν Μωϋσῆς.&nbsp;&nbsp;</span>
<span class="ver"><b>15</b></span> <span class="text">καὶ ἀτενίσαντες εἰς αὐτὸν πάντες οἱ καθεζόμενοι ἐν τῷ συνεδρίῳ εἶδον τὸ πρόσωπον αὐτοῦ ὡσεὶ πρόσωπον ἀγγέλου.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;7</div>
<span class="ver"><b>1</b></span> <span class="text">Εἶπεν δὲ ὁ ἀρχιερεύς·&nbsp;&nbsp; εἰ ταῦτα οὕτως ἔχει;&nbsp;&nbsp;</span>
<span class="ver"><b>2</b></span> <span class="text">ὁ δὲ ἔφη·&nbsp;&nbsp; Ἄνδρες ἀδελφοὶ καὶ πατέρες, ἀκούσατε.&nbsp;&nbsp; Ὁ θεὸς τῆς δόξης ὤφθη τῷ πατρὶ ἡμῶν Ἀβραὰμ ὄντι ἐν τῇ Μεσοποταμίᾳ πρὶν ἢ κατοικῆσαι αὐτὸν ἐν Χαρρὰν</span>
<span class="ver"><b>3</b></span> <span class="text">καὶ εἶπεν πρὸς αὐτόν·&nbsp;&nbsp; ἔξελθε ἐκ τῆς γῆς σου καὶ ἐκ τῆς συγγενείας σου, καὶ δεῦρο εἰς τὴν γῆν ἣν ἄν σοι δείξω.&nbsp;&nbsp;</span>
<span class="ver"><b>4</b></span> <span class="text">τότε ἐξελθὼν ἐκ γῆς Χαλδαίων κατῴκησεν ἐν Χαρράν.&nbsp;&nbsp; κἀκεῖθεν μετὰ τὸ ἀποθανεῖν τὸν πατέρα αὐτοῦ μετῴκισεν αὐτὸν εἰς τὴν γῆν ταύτην εἰς ἣν ὑμεῖς νῦν κατοικεῖτε,</span>
<span class="ver"><b>5</b></span> <span class="text">καὶ οὐκ ἔδωκεν αὐτῷ κληρονομίαν ἐν αὐτῇ οὐδὲ βῆμα ποδὸς καὶ ἐπηγγείλατο δοῦναι αὐτῷ εἰς κατάσχεσιν αὐτὴν καὶ τῷ σπέρματι αὐτοῦ μετ᾽ αὐτόν, οὐκ ὄντος αὐτῷ τέκνου.&nbsp;&nbsp;</span>
<span class="ver"><b>6</b></span> <span class="text">ἐλάλησεν δὲ οὕτως ὁ θεὸς ὅτι ἔσται τὸ σπέρμα αὐτοῦ πάροικον ἐν γῇ ἀλλοτρίᾳ καὶ δουλώσουσιν αὐτὸ καὶ κακώσουσιν ἔτη τετρακόσια·&nbsp;&nbsp;</span>
<span class="ver"><b>7</b></span> <span class="text">καὶ τὸ ἔθνος ᾧ ἐὰν δουλεύσωσιν κρινῶ ἐγώ, ὁ θεὸς εἶπεν, καὶ μετὰ ταῦτα ἐξελεύσονται καὶ λατρεύσουσίν μοι ἐν τῷ τόπῳ τούτῳ.&nbsp;&nbsp;</span>
<span class="ver"><b>8</b></span> <span class="text">καὶ ἔδωκεν αὐτῷ διαθήκην περιτομῆς·&nbsp;&nbsp; καὶ οὕτως ἐγέννησεν τὸν Ἰσαὰκ καὶ περιέτεμεν αὐτὸν τῇ ἡμέρᾳ τῇ ὀγδόῃ, καὶ Ἰσαὰκ τὸν Ἰακώβ, καὶ Ἰακὼβ τοὺς δώδεκα πατριάρχας.&nbsp;&nbsp;</span>
<span class="ver"><b>9</b></span> <span class="text">Καὶ οἱ πατριάρχαι ζηλώσαντες τὸν Ἰωσὴφ ἀπέδοντο εἰς Αἴγυπτον.&nbsp;&nbsp; καὶ ἦν ὁ θεὸς μετ᾽ αὐτοῦ</span>
<span class="ver"><b>10</b></span> <span class="text">καὶ ἐξείλατο αὐτὸν ἐκ πασῶν τῶν θλίψεων αὐτοῦ καὶ ἔδωκεν αὐτῷ χάριν καὶ σοφίαν ἐναντίον Φαραὼ βασιλέως Αἰγύπτου καὶ κατέστησεν αὐτὸν ἡγούμενον ἐπ᾽ Αἴγυπτον καὶ ὅλον τὸν οἶκον αὐτοῦ.&nbsp;&nbsp;</span>
<span class="ver"><b>11</b></span> <span class="text">ἦλθεν δὲ λιμὸς ἐφ᾽ ὅλην τὴν Αἴγυπτον καὶ Χανάαν καὶ θλῖψις μεγάλη, καὶ οὐχ εὑρίσκον χορτάσματα οἱ πατέρες ἡμῶν.&nbsp;&nbsp;</span>
<span class="ver"><b>12</b></span> <span class="text">ἀκούσας δὲ Ἰακὼβ ὄντα σιτία εἰς Αἴγυπτον ἐξαπέστειλεν τοὺς πατέρας ἡμῶν πρῶτον.&nbsp;&nbsp;</span>
<span class="ver"><b>13</b></span> <span class="text">καὶ ἐν τῷ δευτέρῳ ἀνεγνωρίσθη Ἰωσὴφ τοῖς ἀδελφοῖς αὐτοῦ καὶ φανερὸν ἐγένετο τῷ Φαραὼ τὸ γένος Ἰωσήφ.&nbsp;&nbsp;</span>
<span class="ver"><b>14</b></span> <span class="text">ἀποστείλας δὲ Ἰωσὴφ μετεκαλέσατο Ἰακὼβ τὸν πατέρα αὐτοῦ καὶ πᾶσαν τὴν συγγένειαν ἐν ψυχαῖς ἑβδομήκοντα πέντε.&nbsp;&nbsp;</span>
<span class="ver"><b>15</b></span> <span class="text">καὶ κατέβη Ἰακὼβ εἰς Αἴγυπτον καὶ ἐτελεύτησεν αὐτὸς καὶ οἱ πατέρες ἡμῶν,</span>
<span class="ver"><b>16</b></span> <span class="text">καὶ μετετέθησαν εἰς Συχὲμ καὶ ἐτέθησαν ἐν τῷ μνήματι ᾧ ὠνήσατο Ἀβραὰμ τιμῆς ἀργυρίου παρὰ τῶν υἱῶν Ἐμμὼρ ἐν Συχέμ.&nbsp;&nbsp;</span>
<span class="ver"><b>17</b></span> <span class="text">Καθὼς δὲ ἤγγιζεν ὁ χρόνος τῆς ἐπαγγελίας ἧς ὡμολόγησεν ὁ θεὸς τῷ Ἀβραάμ, ηὔξησεν ὁ λαὸς καὶ ἐπληθύνθη ἐν Αἰγύπτῳ</span>
<span class="ver"><b>18</b></span> <span class="text">ἄχρι οὗ ἀνέστη βασιλεὺς ἕτερος ἐπ᾽ Αἴγυπτον ὃς οὐκ ᾔδει τὸν Ἰωσήφ.&nbsp;&nbsp;</span>
<span class="ver"><b>19</b></span> <span class="text">οὗτος κατασοφισάμενος τὸ γένος ἡμῶν ἐκάκωσεν τοὺς πατέρας τοῦ ποιεῖν τὰ βρέφη ἔκθετα αὐτῶν εἰς τὸ μὴ ζῳογονεῖσθαι.&nbsp;&nbsp;</span>
<span class="ver"><b>20</b></span> <span class="text">Ἐν ᾧ καιρῷ ἐγεννήθη Μωϋσῆς καὶ ἦν ἀστεῖος τῷ θεῷ·&nbsp;&nbsp; ὃς ἀνετράφη μῆνας τρεῖς ἐν τῷ οἴκῳ τοῦ πατρός,</span>
<span class="ver"><b>21</b></span> <span class="text">ἐκτεθέντος δὲ αὐτοῦ ἀνείλατο αὐτὸν ἡ θυγάτηρ Φαραὼ καὶ ἀνεθρέψατο αὐτὸν ἑαυτῇ εἰς υἱόν.&nbsp;&nbsp;</span>
<span class="ver"><b>22</b></span> <span class="text">καὶ ἐπαιδεύθη Μωϋσῆς πάσῃ σοφίᾳ Αἰγυπτίων, ἦν δὲ δυνατὸς ἐν λόγοις καὶ ἔργοις αὐτοῦ.&nbsp;&nbsp;</span>
<span class="ver"><b>23</b></span> <span class="text">Ὡς δὲ ἐπληροῦτο αὐτῷ τεσσερακονταετὴς χρόνος, ἀνέβη ἐπὶ τὴν καρδίαν αὐτοῦ ἐπισκέψασθαι τοὺς ἀδελφοὺς αὐτοῦ τοὺς υἱοὺς Ἰσραήλ.&nbsp;&nbsp;</span>
<span class="ver"><b>24</b></span> <span class="text">καὶ ἰδών τινα ἀδικούμενον ἠμύνατο καὶ ἐποίησεν ἐκδίκησιν τῷ καταπονουμένῳ πατάξας τὸν Αἰγύπτιον.&nbsp;&nbsp;</span>
<span class="ver"><b>25</b></span> <span class="text">ἐνόμιζεν δὲ συνιέναι τοὺς ἀδελφοὺς ὅτι ὁ θεὸς διὰ χειρὸς αὐτοῦ δίδωσιν σωτηρίαν αὐτοῖς·&nbsp;&nbsp; οἱ δὲ οὐ συνῆκαν.&nbsp;&nbsp;</span>
<span class="ver"><b>26</b></span> <span class="text">τῇ τε ἐπιούσῃ ἡμέρᾳ ὤφθη αὐτοῖς μαχομένοις καὶ συνήλλασσεν αὐτοὺς εἰς εἰρήνην εἰπών·&nbsp;&nbsp; ἄνδρες, ἀδελφοί ἐστε·&nbsp;&nbsp; ἱνατί ἀδικεῖτε ἀλλήλους;&nbsp;&nbsp;</span>
<span class="ver"><b>27</b></span> <span class="text">ὁ δὲ ἀδικῶν τὸν πλησίον ἀπώσατο αὐτὸν εἰπών·&nbsp;&nbsp; τίς σε κατέστησεν ἄρχοντα καὶ δικαστὴν ἐφ᾽ ἡμῶν;&nbsp;&nbsp;</span>
<span class="ver"><b>28</b></span> <span class="text">μὴ ἀνελεῖν με σὺ θέλεις ὃν τρόπον ἀνεῖλες ἐχθὲς τὸν Αἰγύπτιον;&nbsp;&nbsp;</span>
<span class="ver"><b>29</b></span> <span class="text">ἔφυγεν δὲ Μωϋσῆς ἐν τῷ λόγῳ τούτῳ καὶ ἐγένετο πάροικος ἐν γῇ Μαδιάμ, οὗ ἐγέννησεν υἱοὺς δύο.&nbsp;&nbsp;</span>
<span class="ver"><b>30</b></span> <span class="text">Καὶ πληρωθέντων ἐτῶν τεσσεράκοντα ὤφθη αὐτῷ ἐν τῇ ἐρήμῳ τοῦ ὄρους Σινᾶ ἄγγελος ἐν φλογὶ πυρὸς βάτου.&nbsp;&nbsp;</span>
<span class="ver"><b>31</b></span> <span class="text">ὁ δὲ Μωϋσῆς ἰδὼν ἐθαύμασεν τὸ ὅραμα, προσερχομένου δὲ αὐτοῦ κατανοῆσαι ἐγένετο φωνὴ κυρίου·&nbsp;&nbsp;</span>
<span class="ver"><b>32</b></span> <span class="text">ἐγὼ ὁ θεὸς τῶν πατέρων σου, ὁ θεὸς Ἀβραὰμ καὶ Ἰσαὰκ καὶ Ἰακώβ.&nbsp;&nbsp; ἔντρομος δὲ γενόμενος Μωϋσῆς οὐκ ἐτόλμα κατανοῆσαι.&nbsp;&nbsp;</span>
<span class="ver"><b>33</b></span> <span class="text">εἶπεν δὲ αὐτῷ ὁ κύριος·&nbsp;&nbsp; λῦσον τὸ ὑπόδημα τῶν ποδῶν σου, ὁ γὰρ τόπος ἐφ᾽ ᾧ ἕστηκας γῆ ἁγία ἐστίν.&nbsp;&nbsp;</span>
<span class="ver"><b>34</b></span> <span class="text">ἰδὼν εἶδον τὴν κάκωσιν τοῦ λαοῦ μου τοῦ ἐν Αἰγύπτῳ καὶ τοῦ στεναγμοῦ αὐτῶν ἤκουσα, καὶ κατέβην ἐξελέσθαι αὐτούς·&nbsp;&nbsp; καὶ νῦν δεῦρο ἀποστείλω σε εἰς Αἴγυπτον.&nbsp;&nbsp;</span>
<span class="ver"><b>35</b></span> <span class="text">Τοῦτον τὸν Μωϋσῆν ὃν ἠρνήσαντο εἰπόντες·&nbsp;&nbsp; τίς σε κατέστησεν ἄρχοντα καὶ δικαστήν;&nbsp;&nbsp; τοῦτον ὁ θεὸς καὶ ἄρχοντα καὶ λυτρωτὴν ἀπέσταλκεν σὺν χειρὶ ἀγγέλου τοῦ ὀφθέντος αὐτῷ ἐν τῇ βάτῳ.&nbsp;&nbsp;</span>
<span class="ver"><b>36</b></span> <span class="text">οὗτος ἐξήγαγεν αὐτοὺς ποιήσας τέρατα καὶ σημεῖα ἐν γῇ Αἰγύπτῳ καὶ ἐν ἐρυθρᾷ θαλάσσῃ καὶ ἐν τῇ ἐρήμῳ ἔτη τεσσεράκοντα.&nbsp;&nbsp;</span>
<span class="ver"><b>37</b></span> <span class="text">οὗτός ἐστιν ὁ Μωϋσῆς ὁ εἴπας τοῖς υἱοῖς Ἰσραήλ·&nbsp;&nbsp; προφήτην ὑμῖν ἀναστήσει ὁ θεὸς ἐκ τῶν ἀδελφῶν ὑμῶν ὡς ἐμέ.&nbsp;&nbsp;</span>
<span class="ver"><b>38</b></span> <span class="text">οὗτός ἐστιν ὁ γενόμενος ἐν τῇ ἐκκλησίᾳ ἐν τῇ ἐρήμῳ μετὰ τοῦ ἀγγέλου τοῦ λαλοῦντος αὐτῷ ἐν τῷ ὄρει Σινᾶ καὶ τῶν πατέρων ἡμῶν, ὃς ἐδέξατο λόγια ζῶντα δοῦναι ἡμῖν,</span>
<span class="ver"><b>39</b></span> <span class="text">ᾧ οὐκ ἠθέλησαν ὑπήκοοι γενέσθαι οἱ πατέρες ἡμῶν, ἀλλὰ ἀπώσαντο καὶ ἐστράφησαν ἐν ταῖς καρδίαις αὐτῶν εἰς Αἴγυπτον</span>
<span class="ver"><b>40</b></span> <span class="text">εἰπόντες τῷ Ἀαρών·&nbsp;&nbsp; ποίησον ἡμῖν θεοὺς οἳ προπορεύσονται ἡμῶν·&nbsp;&nbsp; ὁ γὰρ Μωϋσῆς οὗτος, ὃς ἐξήγαγεν ἡμᾶς ἐκ γῆς Αἰγύπτου, οὐκ οἴδαμεν τί ἐγένετο αὐτῷ.&nbsp;&nbsp;</span>
<span class="ver"><b>41</b></span> <span class="text">καὶ ἐμοσχοποίησαν ἐν ταῖς ἡμέραις ἐκείναις καὶ ἀνήγαγον θυσίαν τῷ εἰδώλῳ καὶ εὐφραίνοντο ἐν τοῖς ἔργοις τῶν χειρῶν αὐτῶν.&nbsp;&nbsp;</span>
<span class="ver"><b>42</b></span> <span class="text">ἔστρεψεν δὲ ὁ θεὸς καὶ παρέδωκεν αὐτοὺς λατρεύειν τῇ στρατιᾷ τοῦ οὐρανοῦ καθὼς γέγραπται ἐν βίβλῳ τῶν προφητῶν·&nbsp;&nbsp; μὴ σφάγια καὶ θυσίας προσηνέγκατέ μοι ἔτη τεσσεράκοντα ἐν τῇ ἐρήμῳ, οἶκος Ἰσραήλ;&nbsp;&nbsp;</span>
<span class="ver"><b>43</b></span> <span class="text">καὶ ἀνελάβετε τὴν σκηνὴν τοῦ Μόλοχ καὶ τὸ ἄστρον τοῦ θεοῦ ὑμῶν Ῥαιφάν, τοὺς τύπους οὓς ἐποιήσατε προσκυνεῖν αὐτοῖς, καὶ μετοικιῶ ὑμᾶς ἐπέκεινα Βαβυλῶνος.&nbsp;&nbsp;</span>
<span class="ver"><b>44</b></span> <span class="text">Ἡ σκηνὴ τοῦ μαρτυρίου ἦν τοῖς πατράσιν ἡμῶν ἐν τῇ ἐρήμῳ καθὼς διετάξατο ὁ λαλῶν τῷ Μωϋσῇ ποιῆσαι αὐτὴν κατὰ τὸν τύπον ὃν ἑωράκει·&nbsp;&nbsp;</span>
<span class="ver"><b>45</b></span> <span class="text">ἣν καὶ εἰσήγαγον διαδεξάμενοι οἱ πατέρες ἡμῶν μετὰ Ἰησοῦ ἐν τῇ κατασχέσει τῶν ἐθνῶν, ὧν ἐξῶσεν ὁ θεὸς ἀπὸ προσώπου τῶν πατέρων ἡμῶν ἕως τῶν ἡμερῶν Δαυίδ,</span>
<span class="ver"><b>46</b></span> <span class="text">ὃς εὗρεν χάριν ἐνώπιον τοῦ θεοῦ καὶ ᾐτήσατο εὑρεῖν σκήνωμα τῷ οἴκῳ Ἰακώβ.&nbsp;&nbsp;</span>
<span class="ver"><b>47</b></span> <span class="text">Σολομὼν δὲ οἰκοδόμησεν αὐτῷ οἶκον.&nbsp;&nbsp;</span>
<span class="ver"><b>48</b></span> <span class="text">ἀλλ᾽ οὐχ ὁ ὕψιστος ἐν χειροποιήτοις κατοικεῖ, καθὼς ὁ προφήτης λέγει·&nbsp;&nbsp;</span>
<span class="ver"><b>49</b></span> <span class="text">ὁ οὐρανός μοι θρόνος, ἡ δὲ γῆ ὑποπόδιον τῶν ποδῶν μου·&nbsp;&nbsp; ποῖον οἶκον οἰκοδομήσετέ μοι, λέγει κύριος, ἢ τίς τόπος τῆς καταπαύσεώς μου;&nbsp;&nbsp;</span>
<span class="ver"><b>50</b></span> <span class="text">οὐχὶ ἡ χείρ μου ἐποίησεν ταῦτα πάντα;&nbsp;&nbsp;</span>
<span class="ver"><b>51</b></span> <span class="text">Σκληροτράχηλοι καὶ ἀπερίτμητοι καρδίαις καὶ τοῖς ὠσίν, ὑμεῖς ἀεὶ τῷ πνεύματι τῷ ἁγίῳ ἀντιπίπτετε ὡς οἱ πατέρες ὑμῶν καὶ ὑμεῖς.&nbsp;&nbsp;</span>
<span class="ver"><b>52</b></span> <span class="text">τίνα τῶν προφητῶν οὐκ ἐδίωξαν οἱ πατέρες ὑμῶν;&nbsp;&nbsp; καὶ ἀπέκτειναν τοὺς προκαταγγείλαντας περὶ τῆς ἐλεύσεως τοῦ δικαίου, οὗ νῦν ὑμεῖς προδόται καὶ φονεῖς ἐγένεσθε,</span>
<span class="ver"><b>53</b></span> <span class="text">οἵτινες ἐλάβετε τὸν νόμον εἰς διαταγὰς ἀγγέλων καὶ οὐκ ἐφυλάξατε.&nbsp;&nbsp;</span>
<span class="ver"><b>54</b></span> <span class="text">Ἀκούοντες δὲ ταῦτα διεπρίοντο ταῖς καρδίαις αὐτῶν καὶ ἔβρυχον τοὺς ὀδόντας ἐπ᾽ αὐτόν.&nbsp;&nbsp;</span>
<span class="ver"><b>55</b></span> <span class="text">ὑπάρχων δὲ πλήρης πνεύματος ἁγίου ἀτενίσας εἰς τὸν οὐρανὸν εἶδεν δόξαν θεοῦ καὶ Ἰησοῦν ἑστῶτα ἐκ δεξιῶν τοῦ θεοῦ</span>
<span class="ver"><b>56</b></span> <span class="text">καὶ εἶπεν·&nbsp;&nbsp; ἰδοὺ θεωρῶ τοὺς οὐρανοὺς διηνοιγμένους καὶ τὸν υἱὸν τοῦ ἀνθρώπου ἐκ δεξιῶν ἑστῶτα τοῦ θεοῦ.&nbsp;&nbsp;</span>
<span class="ver"><b>57</b></span> <span class="text">κράξαντες δὲ φωνῇ μεγάλῃ συνέσχον τὰ ὦτα αὐτῶν καὶ ὥρμησαν ὁμοθυμαδὸν ἐπ᾽ αὐτὸν</span>
<span class="ver"><b>58</b></span> <span class="text">καὶ ἐκβαλόντες ἔξω τῆς πόλεως ἐλιθοβόλουν.&nbsp;&nbsp; καὶ οἱ μάρτυρες ἀπέθεντο τὰ ἱμάτια αὐτῶν παρὰ τοὺς πόδας νεανίου καλουμένου Σαύλου,</span>
<span class="ver"><b>59</b></span> <span class="text">καὶ ἐλιθοβόλουν τὸν Στέφανον ἐπικαλούμενον καὶ λέγοντα·&nbsp;&nbsp; κύριε Ἰησοῦ, δέξαι τὸ πνεῦμά μου.&nbsp;&nbsp;</span>
<span class="ver"><b>60</b></span> <span class="text">θεὶς δὲ τὰ γόνατα ἔκραξεν φωνῇ μεγάλῃ·&nbsp;&nbsp; κύριε, μὴ στήσῃς αὐτοῖς ταύτην τὴν ἁμαρτίαν.&nbsp;&nbsp; καὶ τοῦτο εἰπὼν ἐκοιμήθη.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;8</div>
<span class="ver"><b>1</b></span> <span class="text">Σαῦλος δὲ ἦν συνευδοκῶν τῇ ἀναιρέσει αὐτοῦ.&nbsp;&nbsp; Ἐγένετο δὲ ἐν ἐκείνῃ τῇ ἡμέρᾳ διωγμὸς μέγας ἐπὶ τὴν ἐκκλησίαν τὴν ἐν Ἱεροσολύμοις, πάντες δὲ διεσπάρησαν κατὰ τὰς χώρας τῆς Ἰουδαίας καὶ Σαμαρείας πλὴν τῶν ἀποστόλων.&nbsp;&nbsp;</span>
<span class="ver"><b>2</b></span> <span class="text">συνεκόμισαν δὲ τὸν Στέφανον ἄνδρες εὐλαβεῖς καὶ ἐποίησαν κοπετὸν μέγαν ἐπ᾽ αὐτῷ.&nbsp;&nbsp;</span>
<span class="ver"><b>3</b></span> <span class="text">Σαῦλος δὲ ἐλυμαίνετο τὴν ἐκκλησίαν κατὰ τοὺς οἴκους εἰσπορευόμενος, σύρων τε ἄνδρας καὶ γυναῖκας παρεδίδου εἰς φυλακήν.&nbsp;&nbsp;</span>
<span class="ver"><b>4</b></span> <span class="text">Οἱ μὲν οὖν διασπαρέντες διῆλθον εὐαγγελιζόμενοι τὸν λόγον.&nbsp;&nbsp;</span>
<span class="ver"><b>5</b></span> <span class="text">Φίλιππος δὲ κατελθὼν εἰς τὴν πόλιν τῆς Σαμαρείας ἐκήρυσσεν αὐτοῖς τὸν Χριστόν.&nbsp;&nbsp;</span>
<span class="ver"><b>6</b></span> <span class="text">προσεῖχον δὲ οἱ ὄχλοι τοῖς λεγομένοις ὑπὸ τοῦ Φιλίππου ὁμοθυμαδὸν ἐν τῷ ἀκούειν αὐτοὺς καὶ βλέπειν τὰ σημεῖα ἃ ἐποίει.&nbsp;&nbsp;</span>
<span class="ver"><b>7</b></span> <span class="text">πολλοὶ γὰρ τῶν ἐχόντων πνεύματα ἀκάθαρτα βοῶντα φωνῇ μεγάλῃ ἐξήρχοντο, πολλοὶ δὲ παραλελυμένοι καὶ χωλοὶ ἐθεραπεύθησαν·&nbsp;&nbsp;</span>
<span class="ver"><b>8</b></span> <span class="text">ἐγένετο δὲ πολλὴ χαρὰ ἐν τῇ πόλει ἐκείνῃ.&nbsp;&nbsp;</span>
<span class="ver"><b>9</b></span> <span class="text">Ἀνὴρ δέ τις ὀνόματι Σίμων προϋπῆρχεν ἐν τῇ πόλει μαγεύων καὶ ἐξιστάνων τὸ ἔθνος τῆς Σαμαρείας, λέγων εἶναί τινα ἑαυτὸν μέγαν,</span>
<span class="ver"><b>10</b></span> <span class="text">ᾧ προσεῖχον πάντες ἀπὸ μικροῦ ἕως μεγάλου λέγοντες·&nbsp;&nbsp; οὗτός ἐστιν ἡ δύναμις τοῦ θεοῦ ἡ καλουμένη μεγάλη.&nbsp;&nbsp;</span>
<span class="ver"><b>11</b></span> <span class="text">προσεῖχον δὲ αὐτῷ διὰ τὸ ἱκανῷ χρόνῳ ταῖς μαγείαις ἐξεστακέναι αὐτούς.&nbsp;&nbsp;</span>
<span class="ver"><b>12</b></span> <span class="text">ὅτε δὲ ἐπίστευσαν τῷ Φιλίππῳ εὐαγγελιζομένῳ περὶ τῆς βασιλείας τοῦ θεοῦ καὶ τοῦ ὀνόματος Ἰησοῦ Χριστοῦ, ἐβαπτίζοντο ἄνδρες τε καὶ γυναῖκες.&nbsp;&nbsp;</span>
<span class="ver"><b>13</b></span> <span class="text">ὁ δὲ Σίμων καὶ αὐτὸς ἐπίστευσεν καὶ βαπτισθεὶς ἦν προσκαρτερῶν τῷ Φιλίππῳ, θεωρῶν τε σημεῖα καὶ δυνάμεις μεγάλας γινομένας ἐξίστατο.&nbsp;&nbsp;</span>
<span class="ver"><b>14</b></span> <span class="text">Ἀκούσαντες δὲ οἱ ἐν Ἱεροσολύμοις ἀπόστολοι ὅτι δέδεκται ἡ Σαμάρεια τὸν λόγον τοῦ θεοῦ, ἀπέστειλαν πρὸς αὐτοὺς Πέτρον καὶ Ἰωάννην,</span>
<span class="ver"><b>15</b></span> <span class="text">οἵτινες καταβάντες προσηύξαντο περὶ αὐτῶν ὅπως λάβωσιν πνεῦμα ἅγιον·&nbsp;&nbsp;</span>
<span class="ver"><b>16</b></span> <span class="text">οὐδέπω γὰρ ἦν ἐπ᾽ οὐδενὶ αὐτῶν ἐπιπεπτωκός, μόνον δὲ βεβαπτισμένοι ὑπῆρχον εἰς τὸ ὄνομα τοῦ κυρίου Ἰησοῦ.&nbsp;&nbsp;</span>
<span class="ver"><b>17</b></span> <span class="text">τότε ἐπετίθεσαν τὰς χεῖρας ἐπ᾽ αὐτοὺς καὶ ἐλάμβανον πνεῦμα ἅγιον.&nbsp;&nbsp;</span>
<span class="ver"><b>18</b></span> <span class="text">Ἰδὼν δὲ ὁ Σίμων ὅτι διὰ τῆς ἐπιθέσεως τῶν χειρῶν τῶν ἀποστόλων δίδοται τὸ πνεῦμα, προσήνεγκεν αὐτοῖς χρήματα</span>
<span class="ver"><b>19</b></span> <span class="text">λέγων·&nbsp;&nbsp; δότε κἀμοὶ τὴν ἐξουσίαν ταύτην ἵνα ᾧ ἐὰν ἐπιθῶ τὰς χεῖρας λαμβάνῃ πνεῦμα ἅγιον.&nbsp;&nbsp;</span>
<span class="ver"><b>20</b></span> <span class="text">Πέτρος δὲ εἶπεν πρὸς αὐτόν·&nbsp;&nbsp; τὸ ἀργύριόν σου σὺν σοὶ εἴη εἰς ἀπώλειαν ὅτι τὴν δωρεὰν τοῦ θεοῦ ἐνόμισας διὰ χρημάτων κτᾶσθαι·&nbsp;&nbsp;</span>
<span class="ver"><b>21</b></span> <span class="text">οὐκ ἔστιν σοι μερὶς οὐδὲ κλῆρος ἐν τῷ λόγῳ τούτῳ, ἡ γὰρ καρδία σου οὐκ ἔστιν εὐθεῖα ἔναντι τοῦ θεοῦ.&nbsp;&nbsp;</span>
<span class="ver"><b>22</b></span> <span class="text">μετανόησον οὖν ἀπὸ τῆς κακίας σου ταύτης καὶ δεήθητι τοῦ κυρίου, εἰ ἄρα ἀφεθήσεταί σοι ἡ ἐπίνοια τῆς καρδίας σου,</span>
<span class="ver"><b>23</b></span> <span class="text">εἰς γὰρ χολὴν πικρίας καὶ σύνδεσμον ἀδικίας ὁρῶ σε ὄντα.&nbsp;&nbsp;</span>
<span class="ver"><b>24</b></span> <span class="text">ἀποκριθεὶς δὲ ὁ Σίμων εἶπεν·&nbsp;&nbsp; δεήθητε ὑμεῖς ὑπὲρ ἐμοῦ πρὸς τὸν κύριον ὅπως μηδὲν ἐπέλθῃ ἐπ᾽ ἐμὲ ὧν εἰρήκατε.&nbsp;&nbsp;</span>
<span class="ver"><b>25</b></span> <span class="text">Οἱ μὲν οὖν διαμαρτυράμενοι καὶ λαλήσαντες τὸν λόγον τοῦ κυρίου ὑπέστρεφον εἰς Ἱεροσόλυμα, πολλάς τε κώμας τῶν Σαμαρειτῶν εὐηγγελίζοντο.&nbsp;&nbsp;</span>
<span class="ver"><b>26</b></span> <span class="text">Ἄγγελος δὲ κυρίου ἐλάλησεν πρὸς Φίλιππον λέγων·&nbsp;&nbsp; ἀνάστηθι καὶ πορεύου κατὰ μεσημβρίαν ἐπὶ τὴν ὁδὸν τὴν καταβαίνουσαν ἀπὸ Ἰερουσαλὴμ εἰς Γάζαν, αὕτη ἐστὶν ἔρημος.&nbsp;&nbsp;</span>
<span class="ver"><b>27</b></span> <span class="text">καὶ ἀναστὰς ἐπορεύθη.&nbsp;&nbsp; καὶ ἰδοὺ ἀνὴρ Αἰθίοψ εὐνοῦχος δυνάστης Κανδάκης βασιλίσσης Αἰθιόπων, ὃς ἦν ἐπὶ πάσης τῆς γάζης αὐτῆς, ὃς ἐληλύθει προσκυνήσων εἰς Ἰερουσαλήμ,</span>
<span class="ver"><b>28</b></span> <span class="text">ἦν τε ὑποστρέφων καὶ καθήμενος ἐπὶ τοῦ ἅρματος αὐτοῦ καὶ ἀνεγίνωσκεν τὸν προφήτην Ἠσαΐαν.&nbsp;&nbsp;</span>
<span class="ver"><b>29</b></span> <span class="text">εἶπεν δὲ τὸ πνεῦμα τῷ Φιλίππῳ·&nbsp;&nbsp; πρόσελθε καὶ κολλήθητι τῷ ἅρματι τούτῳ.&nbsp;&nbsp;</span>
<span class="ver"><b>30</b></span> <span class="text">προσδραμὼν δὲ ὁ Φίλιππος ἤκουσεν αὐτοῦ ἀναγινώσκοντος Ἠσαΐαν τὸν προφήτην καὶ εἶπεν·&nbsp;&nbsp; ἆρά γε γινώσκεις ἃ ἀναγινώσκεις;&nbsp;&nbsp;</span>
<span class="ver"><b>31</b></span> <span class="text">ὁ δὲ εἶπεν·&nbsp;&nbsp; πῶς γὰρ ἂν δυναίμην ἐὰν μή τις ὁδηγήσει με;&nbsp;&nbsp; παρεκάλεσέν τε τὸν Φίλιππον ἀναβάντα καθίσαι σὺν αὐτῷ.&nbsp;&nbsp;</span>
<span class="ver"><b>32</b></span> <span class="text">ἡ δὲ περιοχὴ τῆς γραφῆς ἣν ἀνεγίνωσκεν ἦν αὕτη·&nbsp;&nbsp; ὡς πρόβατον ἐπὶ σφαγὴν ἤχθη καὶ ὡς ἀμνὸς ἐναντίον τοῦ κείραντος αὐτὸν ἄφωνος, οὕτως οὐκ ἀνοίγει τὸ στόμα αὐτοῦ.&nbsp;&nbsp;</span>
<span class="ver"><b>33</b></span> <span class="text">Ἐν τῇ ταπεινώσει ἡ κρίσις αὐτοῦ ἤρθη·&nbsp;&nbsp; τὴν γενεὰν αὐτοῦ τίς διηγήσεται;&nbsp;&nbsp; ὅτι αἴρεται ἀπὸ τῆς γῆς ἡ ζωὴ αὐτοῦ.&nbsp;&nbsp;</span>
<span class="ver"><b>34</b></span> <span class="text">ἀποκριθεὶς δὲ ὁ εὐνοῦχος τῷ Φιλίππῳ εἶπεν·&nbsp;&nbsp; δέομαί σου, περὶ τίνος ὁ προφήτης λέγει τοῦτο;&nbsp;&nbsp; περὶ ἑαυτοῦ ἢ περὶ ἑτέρου τινός;&nbsp;&nbsp;</span>
<span class="ver"><b>35</b></span> <span class="text">ἀνοίξας δὲ ὁ Φίλιππος τὸ στόμα αὐτοῦ καὶ ἀρξάμενος ἀπὸ τῆς γραφῆς ταύτης εὐηγγελίσατο αὐτῷ τὸν Ἰησοῦν.&nbsp;&nbsp;</span>
<span class="ver"><b>36</b></span> <span class="text">ὡς δὲ ἐπορεύοντο κατὰ τὴν ὁδόν, ἦλθον ἐπί τι ὕδωρ, καί φησιν ὁ εὐνοῦχος·&nbsp;&nbsp; ἰδοὺ ὕδωρ, τί κωλύει με βαπτισθῆναι;&nbsp;&nbsp;</span>
<span class="ver"><b>37</b></span> <span class="text"></span>
<span class="ver"><b>38</b></span> <span class="text">καὶ ἐκέλευσεν στῆναι τὸ ἅρμα καὶ κατέβησαν ἀμφότεροι εἰς τὸ ὕδωρ, ὅ τε Φίλιππος καὶ ὁ εὐνοῦχος, καὶ ἐβάπτισεν αὐτόν.&nbsp;&nbsp;</span>
<span class="ver"><b>39</b></span> <span class="text">ὅτε δὲ ἀνέβησαν ἐκ τοῦ ὕδατος, πνεῦμα κυρίου ἥρπασεν τὸν Φίλιππον καὶ οὐκ εἶδεν αὐτὸν οὐκέτι ὁ εὐνοῦχος, ἐπορεύετο γὰρ τὴν ὁδὸν αὐτοῦ χαίρων.&nbsp;&nbsp;</span>
<span class="ver"><b>40</b></span> <span class="text">Φίλιππος δὲ εὑρέθη εἰς Ἄζωτον·&nbsp;&nbsp; καὶ διερχόμενος εὐηγγελίζετο τὰς πόλεις πάσας ἕως τοῦ ἐλθεῖν αὐτὸν εἰς Καισάρειαν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;9</div>
<span class="ver"><b>1</b></span> <span class="text">Ὁ δὲ Σαῦλος ἔτι ἐμπνέων ἀπειλῆς καὶ φόνου εἰς τοὺς μαθητὰς τοῦ κυρίου, προσελθὼν τῷ ἀρχιερεῖ</span>
<span class="ver"><b>2</b></span> <span class="text">ᾐτήσατο παρ᾽ αὐτοῦ ἐπιστολὰς εἰς Δαμασκὸν πρὸς τὰς συναγωγάς, ὅπως ἐάν τινας εὕρῃ τῆς ὁδοῦ ὄντας, ἄνδρας τε καὶ γυναῖκας, δεδεμένους ἀγάγῃ εἰς Ἰερουσαλήμ.&nbsp;&nbsp;</span>
<span class="ver"><b>3</b></span> <span class="text">Ἐν δὲ τῷ πορεύεσθαι ἐγένετο αὐτὸν ἐγγίζειν τῇ Δαμασκῷ, ἐξαίφνης τε αὐτὸν περιήστραψεν φῶς ἐκ τοῦ οὐρανοῦ</span>
<span class="ver"><b>4</b></span> <span class="text">καὶ πεσὼν ἐπὶ τὴν γῆν ἤκουσεν φωνὴν λέγουσαν αὐτῷ·&nbsp;&nbsp; Σαοὺλ Σαούλ, τί με διώκεις;&nbsp;&nbsp;</span>
<span class="ver"><b>5</b></span> <span class="text">εἶπεν δέ·&nbsp;&nbsp; τίς εἶ, κύριε;&nbsp;&nbsp; ὁ δέ·&nbsp;&nbsp; ἐγώ εἰμι Ἰησοῦς ὃν σὺ διώκεις·&nbsp;&nbsp;</span>
<span class="ver"><b>6</b></span> <span class="text">ἀλλὰ ἀνάστηθι καὶ εἴσελθε εἰς τὴν πόλιν καὶ λαληθήσεταί σοι ὅ τί σε δεῖ ποιεῖν.&nbsp;&nbsp;</span>
<span class="ver"><b>7</b></span> <span class="text">οἱ δὲ ἄνδρες οἱ συνοδεύοντες αὐτῷ εἱστήκεισαν ἐνεοί, ἀκούοντες μὲν τῆς φωνῆς μηδένα δὲ θεωροῦντες.&nbsp;&nbsp;</span>
<span class="ver"><b>8</b></span> <span class="text">ἠγέρθη δὲ Σαῦλος ἀπὸ τῆς γῆς, ἀνεῳγμένων δὲ τῶν ὀφθαλμῶν αὐτοῦ οὐδὲν ἔβλεπεν·&nbsp;&nbsp; χειραγωγοῦντες δὲ αὐτὸν εἰσήγαγον εἰς Δαμασκόν.&nbsp;&nbsp;</span>
<span class="ver"><b>9</b></span> <span class="text">καὶ ἦν ἡμέρας τρεῖς μὴ βλέπων καὶ οὐκ ἔφαγεν οὐδὲ ἔπιεν.&nbsp;&nbsp;</span>
<span class="ver"><b>10</b></span> <span class="text">Ἦν δέ τις μαθητὴς ἐν Δαμασκῷ ὀνόματι Ἁνανίας, καὶ εἶπεν πρὸς αὐτὸν ἐν ὁράματι ὁ κύριος·&nbsp;&nbsp; Ἁνανία.&nbsp;&nbsp; ὁ δὲ εἶπεν·&nbsp;&nbsp; ἰδοὺ ἐγώ, κύριε.&nbsp;&nbsp;</span>
<span class="ver"><b>11</b></span> <span class="text">ὁ δὲ κύριος πρὸς αὐτόν·&nbsp;&nbsp; ἀναστὰς πορεύθητι ἐπὶ τὴν ῥύμην τὴν καλουμένην Εὐθεῖαν καὶ ζήτησον ἐν οἰκίᾳ Ἰούδα Σαῦλον ὀνόματι Ταρσέα·&nbsp;&nbsp; ἰδοὺ γὰρ προσεύχεται</span>
<span class="ver"><b>12</b></span> <span class="text">καὶ εἶδεν ἄνδρα ἐν ὁράματι Ἁνανίαν ὀνόματι εἰσελθόντα καὶ ἐπιθέντα αὐτῷ τὰς χεῖρας ὅπως ἀναβλέψῃ.&nbsp;&nbsp;</span>
<span class="ver"><b>13</b></span> <span class="text">ἀπεκρίθη δὲ Ἁνανίας·&nbsp;&nbsp; κύριε, ἤκουσα ἀπὸ πολλῶν περὶ τοῦ ἀνδρὸς τούτου ὅσα κακὰ τοῖς ἁγίοις σου ἐποίησεν ἐν Ἰερουσαλήμ·&nbsp;&nbsp;</span>
<span class="ver"><b>14</b></span> <span class="text">καὶ ὧδε ἔχει ἐξουσίαν παρὰ τῶν ἀρχιερέων δῆσαι πάντας τοὺς ἐπικαλουμένους τὸ ὄνομά σου.&nbsp;&nbsp;</span>
<span class="ver"><b>15</b></span> <span class="text">εἶπεν δὲ πρὸς αὐτὸν ὁ κύριος·&nbsp;&nbsp; πορεύου, ὅτι σκεῦος ἐκλογῆς ἐστίν μοι οὗτος τοῦ βαστάσαι τὸ ὄνομά μου ἐνώπιον ἐθνῶν τε καὶ βασιλέων υἱῶν τε Ἰσραήλ·&nbsp;&nbsp;</span>
<span class="ver"><b>16</b></span> <span class="text">ἐγὼ γὰρ ὑποδείξω αὐτῷ ὅσα δεῖ αὐτὸν ὑπὲρ τοῦ ὀνόματός μου παθεῖν.&nbsp;&nbsp;</span>
<span class="ver"><b>17</b></span> <span class="text">Ἀπῆλθεν δὲ Ἁνανίας καὶ εἰσῆλθεν εἰς τὴν οἰκίαν καὶ ἐπιθεὶς ἐπ᾽ αὐτὸν τὰς χεῖρας εἶπεν·&nbsp;&nbsp; Σαοὺλ ἀδελφέ, ὁ κύριος ἀπέσταλκέν με, Ἰησοῦς ὁ ὀφθείς σοι ἐν τῇ ὁδῷ ᾗ ἤρχου, ὅπως ἀναβλέψῃς καὶ πλησθῇς πνεύματος ἁγίου.&nbsp;&nbsp;</span>
<span class="ver"><b>18</b></span> <span class="text">καὶ εὐθέως ἀπέπεσαν αὐτοῦ ἀπὸ τῶν ὀφθαλμῶν ὡς λεπίδες, ἀνέβλεψέν τε καὶ ἀναστὰς ἐβαπτίσθη</span>
<span class="ver"><b>19</b></span> <span class="text">καὶ λαβὼν τροφὴν ἐνισχύθη.&nbsp;&nbsp; Ἐγένετο δὲ μετὰ τῶν ἐν Δαμασκῷ μαθητῶν ἡμέρας τινὰς</span>
<span class="ver"><b>20</b></span> <span class="text">καὶ εὐθέως ἐν ταῖς συναγωγαῖς ἐκήρυσσεν τὸν Ἰησοῦν ὅτι οὗτός ἐστιν ὁ υἱὸς τοῦ θεοῦ.&nbsp;&nbsp;</span>
<span class="ver"><b>21</b></span> <span class="text">ἐξίσταντο δὲ πάντες οἱ ἀκούοντες καὶ ἔλεγον·&nbsp;&nbsp; οὐχ οὗτός ἐστιν ὁ πορθήσας ἐν Ἰερουσαλὴμ τοὺς ἐπικαλουμένους τὸ ὄνομα τοῦτο, καὶ ὧδε εἰς τοῦτο ἐληλύθει ἵνα δεδεμένους αὐτοὺς ἀγάγῃ ἐπὶ τοὺς ἀρχιερεῖς;&nbsp;&nbsp;</span>
<span class="ver"><b>22</b></span> <span class="text">Σαῦλος δὲ μᾶλλον ἐνεδυναμοῦτο καὶ συνέχυννεν τοὺς Ἰουδαίους τοὺς κατοικοῦντας ἐν Δαμασκῷ συμβιβάζων ὅτι οὗτός ἐστιν ὁ χριστός.&nbsp;&nbsp;</span>
<span class="ver"><b>23</b></span> <span class="text">Ὡς δὲ ἐπληροῦντο ἡμέραι ἱκαναί, συνεβουλεύσαντο οἱ Ἰουδαῖοι ἀνελεῖν αὐτόν·&nbsp;&nbsp;</span>
<span class="ver"><b>24</b></span> <span class="text">ἐγνώσθη δὲ τῷ Σαύλῳ ἡ ἐπιβουλὴ αὐτῶν.&nbsp;&nbsp; παρετηροῦντο δὲ καὶ τὰς πύλας ἡμέρας τε καὶ νυκτὸς ὅπως αὐτὸν ἀνέλωσιν·&nbsp;&nbsp;</span>
<span class="ver"><b>25</b></span> <span class="text">λαβόντες δὲ οἱ μαθηταὶ αὐτοῦ νυκτὸς διὰ τοῦ τείχους καθῆκαν αὐτὸν χαλάσαντες ἐν σπυρίδι.&nbsp;&nbsp;</span>
<span class="ver"><b>26</b></span> <span class="text">Παραγενόμενος δὲ εἰς Ἰερουσαλὴμ ἐπείραζεν κολλᾶσθαι τοῖς μαθηταῖς, καὶ πάντες ἐφοβοῦντο αὐτὸν μὴ πιστεύοντες ὅτι ἐστὶν μαθητής.&nbsp;&nbsp;</span>
<span class="ver"><b>27</b></span> <span class="text">Βαρναβᾶς δὲ ἐπιλαβόμενος αὐτὸν ἤγαγεν πρὸς τοὺς ἀποστόλους καὶ διηγήσατο αὐτοῖς πῶς ἐν τῇ ὁδῷ εἶδεν τὸν κύριον καὶ ὅτι ἐλάλησεν αὐτῷ καὶ πῶς ἐν Δαμασκῷ ἐπαρρησιάσατο ἐν τῷ ὀνόματι τοῦ Ἰησοῦ.&nbsp;&nbsp;</span>
<span class="ver"><b>28</b></span> <span class="text">καὶ ἦν μετ᾽ αὐτῶν εἰσπορευόμενος καὶ ἐκπορευόμενος εἰς Ἰερουσαλήμ, παρρησιαζόμενος ἐν τῷ ὀνόματι τοῦ κυρίου,</span>
<span class="ver"><b>29</b></span> <span class="text">ἐλάλει τε καὶ συνεζήτει πρὸς τοὺς Ἑλληνιστάς, οἱ δὲ ἐπεχείρουν ἀνελεῖν αὐτόν.&nbsp;&nbsp;</span>
<span class="ver"><b>30</b></span> <span class="text">ἐπιγνόντες δὲ οἱ ἀδελφοὶ κατήγαγον αὐτὸν εἰς Καισάρειαν καὶ ἐξαπέστειλαν αὐτὸν εἰς Ταρσόν.&nbsp;&nbsp;</span>
<span class="ver"><b>31</b></span> <span class="text">Ἡ μὲν οὖν ἐκκλησία καθ᾽ ὅλης τῆς Ἰουδαίας καὶ Γαλιλαίας καὶ Σαμαρείας εἶχεν εἰρήνην οἰκοδομουμένη καὶ πορευομένη τῷ φόβῳ τοῦ κυρίου καὶ τῇ παρακλήσει τοῦ ἁγίου πνεύματος ἐπληθύνετο.&nbsp;&nbsp;</span>
<span class="ver"><b>32</b></span> <span class="text">Ἐγένετο δὲ Πέτρον διερχόμενον διὰ πάντων κατελθεῖν καὶ πρὸς τοὺς ἁγίους τοὺς κατοικοῦντας Λύδδα.&nbsp;&nbsp;</span>
<span class="ver"><b>33</b></span> <span class="text">εὗρεν δὲ ἐκεῖ ἄνθρωπόν τινα ὀνόματι Αἰνέαν ἐξ ἐτῶν ὀκτὼ κατακείμενον ἐπὶ κραβάττου, ὃς ἦν παραλελυμένος.&nbsp;&nbsp;</span>
<span class="ver"><b>34</b></span> <span class="text">καὶ εἶπεν αὐτῷ ὁ Πέτρος·&nbsp;&nbsp; Αἰνέα, ἰᾶταί σε Ἰησοῦς Χριστός·&nbsp;&nbsp; ἀνάστηθι καὶ στρῶσον σεαυτῷ.&nbsp;&nbsp; καὶ εὐθέως ἀνέστη.&nbsp;&nbsp;</span>
<span class="ver"><b>35</b></span> <span class="text">καὶ εἶδαν αὐτὸν πάντες οἱ κατοικοῦντες Λύδδα καὶ τὸν Σαρῶνα, οἵτινες ἐπέστρεψαν ἐπὶ τὸν κύριον.&nbsp;&nbsp;</span>
<span class="ver"><b>36</b></span> <span class="text">Ἐν Ἰόππῃ δέ τις ἦν μαθήτρια ὀνόματι Ταβειθά, ἣ διερμηνευομένη λέγεται Δορκάς·&nbsp;&nbsp; αὕτη ἦν πλήρης ἔργων ἀγαθῶν καὶ ἐλεημοσυνῶν ὧν ἐποίει.&nbsp;&nbsp;</span>
<span class="ver"><b>37</b></span> <span class="text">ἐγένετο δὲ ἐν ταῖς ἡμέραις ἐκείναις ἀσθενήσασαν αὐτὴν ἀποθανεῖν·&nbsp;&nbsp; λούσαντες δὲ αὐτὴν ἔθηκαν ἐν ὑπερῴῳ.&nbsp;&nbsp;</span>
<span class="ver"><b>38</b></span> <span class="text">ἐγγὺς δὲ οὔσης Λύδδας τῇ Ἰόππῃ οἱ μαθηταὶ ἀκούσαντες ὅτι Πέτρος ἐστὶν ἐν αὐτῇ ἀπέστειλαν δύο ἄνδρας πρὸς αὐτὸν παρακαλοῦντες·&nbsp;&nbsp; μὴ ὀκνήσῃς διελθεῖν ἕως ἡμῶν.&nbsp;&nbsp;</span>
<span class="ver"><b>39</b></span> <span class="text">ἀναστὰς δὲ Πέτρος συνῆλθεν αὐτοῖς·&nbsp;&nbsp; ὃν παραγενόμενον ἀνήγαγον εἰς τὸ ὑπερῷον καὶ παρέστησαν αὐτῷ πᾶσαι αἱ χῆραι κλαίουσαι καὶ ἐπιδεικνύμεναι χιτῶνας καὶ ἱμάτια ὅσα ἐποίει μετ᾽ αὐτῶν οὖσα ἡ Δορκάς.&nbsp;&nbsp;</span>
<span class="ver"><b>40</b></span> <span class="text">ἐκβαλὼν δὲ ἔξω πάντας ὁ Πέτρος καὶ θεὶς τὰ γόνατα προσηύξατο καὶ ἐπιστρέψας πρὸς τὸ σῶμα εἶπεν·&nbsp;&nbsp; Ταβειθά, ἀνάστηθι.&nbsp;&nbsp; ἡ δὲ ἤνοιξεν τοὺς ὀφθαλμοὺς αὐτῆς, καὶ ἰδοῦσα τὸν Πέτρον ἀνεκάθισεν.&nbsp;&nbsp;</span>
<span class="ver"><b>41</b></span> <span class="text">δοὺς δὲ αὐτῇ χεῖρα ἀνέστησεν αὐτήν·&nbsp;&nbsp; φωνήσας δὲ τοὺς ἁγίους καὶ τὰς χήρας παρέστησεν αὐτὴν ζῶσαν.&nbsp;&nbsp;</span>
<span class="ver"><b>42</b></span> <span class="text">γνωστὸν δὲ ἐγένετο καθ᾽ ὅλης τῆς Ἰόππης καὶ ἐπίστευσαν πολλοὶ ἐπὶ τὸν κύριον.&nbsp;&nbsp;</span>
<span class="ver"><b>43</b></span> <span class="text">Ἐγένετο δὲ ἡμέρας ἱκανὰς μεῖναι ἐν Ἰόππῃ παρά τινι Σίμωνι βυρσεῖ.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;10</div>
<span class="ver"><b>1</b></span> <span class="text">Ἀνὴρ δέ τις ἐν Καισαρείᾳ ὀνόματι Κορνήλιος, ἑκατοντάρχης ἐκ σπείρης τῆς καλουμένης Ἰταλικῆς,</span>
<span class="ver"><b>2</b></span> <span class="text">εὐσεβὴς καὶ φοβούμενος τὸν θεὸν σὺν παντὶ τῷ οἴκῳ αὐτοῦ, ποιῶν ἐλεημοσύνας πολλὰς τῷ λαῷ καὶ δεόμενος τοῦ θεοῦ διὰ παντός,</span>
<span class="ver"><b>3</b></span> <span class="text">εἶδεν ἐν ὁράματι φανερῶς ὡσεὶ περὶ ὥραν ἐνάτην τῆς ἡμέρας ἄγγελον τοῦ θεοῦ εἰσελθόντα πρὸς αὐτὸν καὶ εἰπόντα αὐτῷ·&nbsp;&nbsp; Κορνήλιε.&nbsp;&nbsp;</span>
<span class="ver"><b>4</b></span> <span class="text">ὁ δὲ ἀτενίσας αὐτῷ καὶ ἔμφοβος γενόμενος εἶπεν·&nbsp;&nbsp; τί ἐστιν, κύριε;&nbsp;&nbsp; εἶπεν δὲ αὐτῷ·&nbsp;&nbsp; αἱ προσευχαί σου καὶ αἱ ἐλεημοσύναι σου ἀνέβησαν εἰς μνημόσυνον ἔμπροσθεν τοῦ θεοῦ.&nbsp;&nbsp;</span>
<span class="ver"><b>5</b></span> <span class="text">καὶ νῦν πέμψον ἄνδρας εἰς Ἰόππην καὶ μετάπεμψαι Σίμωνά τινα ὃς ἐπικαλεῖται Πέτρος·&nbsp;&nbsp;</span>
<span class="ver"><b>6</b></span> <span class="text">οὗτος ξενίζεται παρά τινι Σίμωνι βυρσεῖ, ᾧ ἐστιν οἰκία παρὰ θάλασσαν.&nbsp;&nbsp;</span>
<span class="ver"><b>7</b></span> <span class="text">ὡς δὲ ἀπῆλθεν ὁ ἄγγελος ὁ λαλῶν αὐτῷ, φωνήσας δύο τῶν οἰκετῶν καὶ στρατιώτην εὐσεβῆ τῶν προσκαρτερούντων αὐτῷ</span>
<span class="ver"><b>8</b></span> <span class="text">καὶ ἐξηγησάμενος ἅπαντα αὐτοῖς ἀπέστειλεν αὐτοὺς εἰς τὴν Ἰόππην.&nbsp;&nbsp;</span>
<span class="ver"><b>9</b></span> <span class="text">Τῇ δὲ ἐπαύριον, ὁδοιπορούντων ἐκείνων καὶ τῇ πόλει ἐγγιζόντων, ἀνέβη Πέτρος ἐπὶ τὸ δῶμα προσεύξασθαι περὶ ὥραν ἕκτην.&nbsp;&nbsp;</span>
<span class="ver"><b>10</b></span> <span class="text">ἐγένετο δὲ πρόσπεινος καὶ ἤθελεν γεύσασθαι.&nbsp;&nbsp; παρασκευαζόντων δὲ αὐτῶν ἐγένετο ἐπ᾽ αὐτὸν ἔκστασις</span>
<span class="ver"><b>11</b></span> <span class="text">καὶ θεωρεῖ τὸν οὐρανὸν ἀνεῳγμένον καὶ καταβαῖνον σκεῦός τι ὡς ὀθόνην μεγάλην τέσσαρσιν ἀρχαῖς καθιέμενον ἐπὶ τῆς γῆς,</span>
<span class="ver"><b>12</b></span> <span class="text">ἐν ᾧ ὑπῆρχεν πάντα τὰ τετράποδα καὶ ἑρπετὰ τῆς γῆς καὶ πετεινὰ τοῦ οὐρανοῦ.&nbsp;&nbsp;</span>
<span class="ver"><b>13</b></span> <span class="text">καὶ ἐγένετο φωνὴ πρὸς αὐτόν·&nbsp;&nbsp; ἀναστάς, Πέτρε, θῦσον καὶ φάγε.&nbsp;&nbsp;</span>
<span class="ver"><b>14</b></span> <span class="text">ὁ δὲ Πέτρος εἶπεν·&nbsp;&nbsp; μηδαμῶς, κύριε, ὅτι οὐδέποτε ἔφαγον πᾶν κοινὸν καὶ ἀκάθαρτον.&nbsp;&nbsp;</span>
<span class="ver"><b>15</b></span> <span class="text">καὶ φωνὴ πάλιν ἐκ δευτέρου πρὸς αὐτόν·&nbsp;&nbsp; ἃ ὁ θεὸς ἐκαθάρισεν, σὺ μὴ κοίνου.&nbsp;&nbsp;</span>
<span class="ver"><b>16</b></span> <span class="text">τοῦτο δὲ ἐγένετο ἐπὶ τρὶς καὶ εὐθὺς ἀνελήμφθη τὸ σκεῦος εἰς τὸν οὐρανόν.&nbsp;&nbsp;</span>
<span class="ver"><b>17</b></span> <span class="text">Ὡς δὲ ἐν ἑαυτῷ διηπόρει ὁ Πέτρος τί ἂν εἴη τὸ ὅραμα ὃ εἶδεν, ἰδοὺ οἱ ἄνδρες οἱ ἀπεσταλμένοι ὑπὸ τοῦ Κορνηλίου διερωτήσαντες τὴν οἰκίαν τοῦ Σίμωνος ἐπέστησαν ἐπὶ τὸν πυλῶνα,</span>
<span class="ver"><b>18</b></span> <span class="text">καὶ φωνήσαντες ἐπυνθάνοντο εἰ Σίμων ὁ ἐπικαλούμενος Πέτρος ἐνθάδε ξενίζεται.&nbsp;&nbsp;</span>
<span class="ver"><b>19</b></span> <span class="text">Τοῦ δὲ Πέτρου διενθυμουμένου περὶ τοῦ ὁράματος εἶπεν αὐτῷ τὸ πνεῦμα·&nbsp;&nbsp; ἰδοὺ ἄνδρες τρεῖς ζητοῦσιν σε,</span>
<span class="ver"><b>20</b></span> <span class="text">ἀλλὰ ἀναστὰς κατάβηθι καὶ πορεύου σὺν αὐτοῖς μηδὲν διακρινόμενος ὅτι ἐγὼ ἀπέσταλκα αὐτούς.&nbsp;&nbsp;</span>
<span class="ver"><b>21</b></span> <span class="text">καταβὰς δὲ Πέτρος πρὸς τοὺς ἄνδρας εἶπεν·&nbsp;&nbsp; ἰδοὺ ἐγώ εἰμι ὃν ζητεῖτε·&nbsp;&nbsp; τίς ἡ αἰτία δι᾽ ἣν πάρεστε;&nbsp;&nbsp;</span>
<span class="ver"><b>22</b></span> <span class="text">οἱ δὲ εἶπαν·&nbsp;&nbsp; Κορνήλιος ἑκατοντάρχης, ἀνὴρ δίκαιος καὶ φοβούμενος τὸν θεόν, μαρτυρούμενός τε ὑπὸ ὅλου τοῦ ἔθνους τῶν Ἰουδαίων, ἐχρηματίσθη ὑπὸ ἀγγέλου ἁγίου μεταπέμψασθαί σε εἰς τὸν οἶκον αὐτοῦ καὶ ἀκοῦσαι ῥήματα παρὰ σοῦ.&nbsp;&nbsp;</span>
<span class="ver"><b>23</b></span> <span class="text">εἰσκαλεσάμενος οὖν αὐτοὺς ἐξένισεν.&nbsp;&nbsp; Τῇ δὲ ἐπαύριον ἀναστὰς ἐξῆλθεν σὺν αὐτοῖς καί τινες τῶν ἀδελφῶν τῶν ἀπὸ Ἰόππης συνῆλθον αὐτῷ.&nbsp;&nbsp;</span>
<span class="ver"><b>24</b></span> <span class="text">τῇ δὲ ἐπαύριον εἰσῆλθεν εἰς τὴν Καισάρειαν.&nbsp;&nbsp; ὁ δὲ Κορνήλιος ἦν προσδοκῶν αὐτοὺς συνκαλεσάμενος τοὺς συγγενεῖς αὐτοῦ καὶ τοὺς ἀναγκαίους φίλους.&nbsp;&nbsp;</span>
<span class="ver"><b>25</b></span> <span class="text">Ὡς δὲ ἐγένετο τοῦ εἰσελθεῖν τὸν Πέτρον, συναντήσας αὐτῷ ὁ Κορνήλιος πεσὼν ἐπὶ τοὺς πόδας προσεκύνησεν.&nbsp;&nbsp;</span>
<span class="ver"><b>26</b></span> <span class="text">ὁ δὲ Πέτρος ἤγειρεν αὐτὸν λέγων·&nbsp;&nbsp; ἀνάστηθι·&nbsp;&nbsp; καὶ ἐγὼ αὐτὸς ἄνθρωπός εἰμι.&nbsp;&nbsp;</span>
<span class="ver"><b>27</b></span> <span class="text">καὶ συνομιλῶν αὐτῷ εἰσῆλθεν καὶ εὑρίσκει συνεληλυθότας πολλούς,</span>
<span class="ver"><b>28</b></span> <span class="text">ἔφη τε πρὸς αὐτούς·&nbsp;&nbsp; ὑμεῖς ἐπίστασθε ὡς ἀθέμιτόν ἐστιν ἀνδρὶ Ἰουδαίῳ κολλᾶσθαι ἢ προσέρχεσθαι ἀλλοφύλῳ·&nbsp;&nbsp; κἀμοὶ ὁ θεὸς ἔδειξεν μηδένα κοινὸν ἢ ἀκάθαρτον λέγειν ἄνθρωπον·&nbsp;&nbsp;</span>
<span class="ver"><b>29</b></span> <span class="text">διὸ καὶ ἀναντιρρήτως ἦλθον μεταπεμφθείς.&nbsp;&nbsp; πυνθάνομαι οὖν τίνι λόγῳ μετεπέμψασθέ με;&nbsp;&nbsp;</span>
<span class="ver"><b>30</b></span> <span class="text">καὶ ὁ Κορνήλιος ἔφη·&nbsp;&nbsp; ἀπὸ τετάρτης ἡμέρας μέχρι ταύτης τῆς ὥρας ἤμην τὴν ἐνάτην προσευχόμενος ἐν τῷ οἴκῳ μου, καὶ ἰδοὺ ἀνὴρ ἔστη ἐνώπιόν μου ἐν ἐσθῆτι λαμπρᾷ</span>
<span class="ver"><b>31</b></span> <span class="text">καὶ φησίν·&nbsp;&nbsp; Κορνήλιε, εἰσηκούσθη σου ἡ προσευχὴ καὶ αἱ ἐλεημοσύναι σου ἐμνήσθησαν ἐνώπιον τοῦ θεοῦ.&nbsp;&nbsp;</span>
<span class="ver"><b>32</b></span> <span class="text">πέμψον οὖν εἰς Ἰόππην καὶ μετακάλεσαι Σίμωνα ὃς ἐπικαλεῖται Πέτρος, οὗτος ξενίζεται ἐν οἰκίᾳ Σίμωνος βυρσέως παρὰ θάλασσαν.&nbsp;&nbsp;</span>
<span class="ver"><b>33</b></span> <span class="text">ἐξαυτῆς οὖν ἔπεμψα πρὸς σέ, σύ τε καλῶς ἐποίησας παραγενόμενος.&nbsp;&nbsp; νῦν οὖν πάντες ἡμεῖς ἐνώπιον τοῦ θεοῦ πάρεσμεν ἀκοῦσαι πάντα τὰ προστεταγμένα σοι ὑπὸ τοῦ κυρίου.&nbsp;&nbsp;</span>
<span class="ver"><b>34</b></span> <span class="text">Ἀνοίξας δὲ Πέτρος τὸ στόμα εἶπεν·&nbsp;&nbsp; ἐπ᾽ ἀληθείας καταλαμβάνομαι ὅτι οὐκ ἔστιν προσωπολήμπτης ὁ θεός,</span>
<span class="ver"><b>35</b></span> <span class="text">ἀλλ᾽ ἐν παντὶ ἔθνει ὁ φοβούμενος αὐτὸν καὶ ἐργαζόμενος δικαιοσύνην δεκτὸς αὐτῷ ἐστιν.&nbsp;&nbsp;</span>
<span class="ver"><b>36</b></span> <span class="text">τὸν λόγον ὃν ἀπέστειλεν τοῖς υἱοῖς Ἰσραὴλ εὐαγγελιζόμενος εἰρήνην διὰ Ἰησοῦ Χριστοῦ, οὗτός ἐστιν πάντων κύριος,</span>
<span class="ver"><b>37</b></span> <span class="text">ὑμεῖς οἴδατε τὸ γενόμενον ῥῆμα καθ᾽ ὅλης τῆς Ἰουδαίας, ἀρξάμενος ἀπὸ τῆς Γαλιλαίας μετὰ τὸ βάπτισμα ὃ ἐκήρυξεν Ἰωάννης,</span>
<span class="ver"><b>38</b></span> <span class="text">Ἰησοῦν τὸν ἀπὸ Ναζαρέθ, ὡς ἔχρισεν αὐτὸν ὁ θεὸς πνεύματι ἁγίῳ καὶ δυνάμει, ὃς διῆλθεν εὐεργετῶν καὶ ἰώμενος πάντας τοὺς καταδυναστευομένους ὑπὸ τοῦ διαβόλου, ὅτι ὁ θεὸς ἦν μετ᾽ αὐτοῦ.&nbsp;&nbsp;</span>
<span class="ver"><b>39</b></span> <span class="text">καὶ ἡμεῖς μάρτυρες πάντων ὧν ἐποίησεν ἔν τε τῇ χώρᾳ τῶν Ἰουδαίων καὶ Ἰερουσαλήμ.&nbsp;&nbsp; ὃν καὶ ἀνεῖλαν κρεμάσαντες ἐπὶ ξύλου,</span>
<span class="ver"><b>40</b></span> <span class="text">τοῦτον ὁ θεὸς ἤγειρεν τῇ τρίτῃ ἡμέρᾳ καὶ ἔδωκεν αὐτὸν ἐμφανῆ γενέσθαι,</span>
<span class="ver"><b>41</b></span> <span class="text">οὐ παντὶ τῷ λαῷ, ἀλλὰ μάρτυσιν τοῖς προκεχειροτονημένοις ὑπὸ τοῦ θεοῦ, ἡμῖν, οἵτινες συνεφάγομεν καὶ συνεπίομεν αὐτῷ μετὰ τὸ ἀναστῆναι αὐτὸν ἐκ νεκρῶν·&nbsp;&nbsp;</span>
<span class="ver"><b>42</b></span> <span class="text">καὶ παρήγγειλεν ἡμῖν κηρύξαι τῷ λαῷ καὶ διαμαρτύρασθαι ὅτι οὗτός ἐστιν ὁ ὡρισμένος ὑπὸ τοῦ θεοῦ κριτὴς ζώντων καὶ νεκρῶν.&nbsp;&nbsp;</span>
<span class="ver"><b>43</b></span> <span class="text">τούτῳ πάντες οἱ προφῆται μαρτυροῦσιν ἄφεσιν ἁμαρτιῶν λαβεῖν διὰ τοῦ ὀνόματος αὐτοῦ πάντα τὸν πιστεύοντα εἰς αὐτόν.&nbsp;&nbsp;</span>
<span class="ver"><b>44</b></span> <span class="text">Ἔτι λαλοῦντος τοῦ Πέτρου τὰ ῥήματα ταῦτα ἐπέπεσεν τὸ πνεῦμα τὸ ἅγιον ἐπὶ πάντας τοὺς ἀκούοντας τὸν λόγον.&nbsp;&nbsp;</span>
<span class="ver"><b>45</b></span> <span class="text">καὶ ἐξέστησαν οἱ ἐκ περιτομῆς πιστοὶ ὅσοι συνῆλθαν τῷ Πέτρῳ, ὅτι καὶ ἐπὶ τὰ ἔθνη ἡ δωρεὰ τοῦ ἁγίου πνεύματος ἐκκέχυται·&nbsp;&nbsp;</span>
<span class="ver"><b>46</b></span> <span class="text">ἤκουον γὰρ αὐτῶν λαλούντων γλώσσαις καὶ μεγαλυνόντων τὸν θεόν.&nbsp;&nbsp; τότε ἀπεκρίθη Πέτρος·&nbsp;&nbsp;</span>
<span class="ver"><b>47</b></span> <span class="text">μήτι τὸ ὕδωρ δύναται κωλῦσαί τις τοῦ μὴ βαπτισθῆναι τούτους, οἵτινες τὸ πνεῦμα τὸ ἅγιον ἔλαβον ὡς καὶ ἡμεῖς;&nbsp;&nbsp;</span>
<span class="ver"><b>48</b></span> <span class="text">προσέταξεν δὲ αὐτοὺς ἐν τῷ ὀνόματι Ἰησοῦ Χριστοῦ βαπτισθῆναι.&nbsp;&nbsp; τότε ἠρώτησαν αὐτὸν ἐπιμεῖναι ἡμέρας τινάς.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;11</div>
<span class="ver"><b>1</b></span> <span class="text">Ἤκουσαν δὲ οἱ ἀπόστολοι καὶ οἱ ἀδελφοὶ οἱ ὄντες κατὰ τὴν Ἰουδαίαν ὅτι καὶ τὰ ἔθνη ἐδέξαντο τὸν λόγον τοῦ θεοῦ.&nbsp;&nbsp;</span>
<span class="ver"><b>2</b></span> <span class="text">Ὅτε δὲ ἀνέβη Πέτρος εἰς Ἰερουσαλήμ, διεκρίνοντο πρὸς αὐτὸν οἱ ἐκ περιτομῆς</span>
<span class="ver"><b>3</b></span> <span class="text">λέγοντες ὅτι εἰσῆλθεν πρὸς ἄνδρας ἀκροβυστίαν ἔχοντας καὶ συνέφαγεν αὐτοῖς.&nbsp;&nbsp;</span>
<span class="ver"><b>4</b></span> <span class="text">Ἀρξάμενος δὲ Πέτρος ἐξετίθετο αὐτοῖς καθεξῆς λέγων·&nbsp;&nbsp;</span>
<span class="ver"><b>5</b></span> <span class="text">ἐγὼ ἤμην ἐν πόλει Ἰόππῃ προσευχόμενος καὶ εἶδον ἐν ἐκστάσει ὅραμα, καταβαῖνον σκεῦός τι ὡς ὀθόνην μεγάλην τέσσαρσιν ἀρχαῖς καθιεμένην ἐκ τοῦ οὐρανοῦ, καὶ ἦλθεν ἄχρι ἐμοῦ.&nbsp;&nbsp;</span>
<span class="ver"><b>6</b></span> <span class="text">εἰς ἣν ἀτενίσας κατενόουν καὶ εἶδον τὰ τετράποδα τῆς γῆς καὶ τὰ θηρία καὶ τὰ ἑρπετὰ καὶ τὰ πετεινὰ τοῦ οὐρανοῦ.&nbsp;&nbsp;</span>
<span class="ver"><b>7</b></span> <span class="text">ἤκουσα δὲ καὶ φωνῆς λεγούσης μοι·&nbsp;&nbsp; ἀναστάς, Πέτρε, θῦσον καὶ φάγε.&nbsp;&nbsp;</span>
<span class="ver"><b>8</b></span> <span class="text">εἶπον δέ·&nbsp;&nbsp; μηδαμῶς, κύριε, ὅτι κοινὸν ἢ ἀκάθαρτον οὐδέποτε εἰσῆλθεν εἰς τὸ στόμα μου.&nbsp;&nbsp;</span>
<span class="ver"><b>9</b></span> <span class="text">ἀπεκρίθη δὲ φωνὴ ἐκ δευτέρου ἐκ τοῦ οὐρανοῦ·&nbsp;&nbsp; ἃ ὁ θεὸς ἐκαθάρισεν, σὺ μὴ κοίνου.&nbsp;&nbsp;</span>
<span class="ver"><b>10</b></span> <span class="text">τοῦτο δὲ ἐγένετο ἐπὶ τρίς, καὶ ἀνεσπάσθη πάλιν ἅπαντα εἰς τὸν οὐρανόν.&nbsp;&nbsp;</span>
<span class="ver"><b>11</b></span> <span class="text">Καὶ ἰδοὺ ἐξαυτῆς τρεῖς ἄνδρες ἐπέστησαν ἐπὶ τὴν οἰκίαν ἐν ᾗ ἦμεν, ἀπεσταλμένοι ἀπὸ Καισαρείας πρός με.&nbsp;&nbsp;</span>
<span class="ver"><b>12</b></span> <span class="text">εἶπεν δὲ τὸ πνεῦμά μοι συνελθεῖν αὐτοῖς μηδὲν διακρίναντα.&nbsp;&nbsp; ἦλθον δὲ σὺν ἐμοὶ καὶ οἱ ἓξ ἀδελφοὶ οὗτοι καὶ εἰσήλθομεν εἰς τὸν οἶκον τοῦ ἀνδρός.&nbsp;&nbsp;</span>
<span class="ver"><b>13</b></span> <span class="text">ἀπήγγειλεν δὲ ἡμῖν πῶς εἶδεν τὸν ἄγγελον ἐν τῷ οἴκῳ αὐτοῦ σταθέντα καὶ εἰπόντα·&nbsp;&nbsp; ἀπόστειλον εἰς Ἰόππην καὶ μετάπεμψαι Σίμωνα τὸν ἐπικαλούμενον Πέτρον,</span>
<span class="ver"><b>14</b></span> <span class="text">ὃς λαλήσει ῥήματα πρὸς σὲ ἐν οἷς σωθήσῃ σὺ καὶ πᾶς ὁ οἶκός σου.&nbsp;&nbsp;</span>
<span class="ver"><b>15</b></span> <span class="text">ἐν δὲ τῷ ἄρξασθαί με λαλεῖν ἐπέπεσεν τὸ πνεῦμα τὸ ἅγιον ἐπ᾽ αὐτοὺς ὥσπερ καὶ ἐφ᾽ ἡμᾶς ἐν ἀρχῇ.&nbsp;&nbsp;</span>
<span class="ver"><b>16</b></span> <span class="text">ἐμνήσθην δὲ τοῦ ῥήματος τοῦ κυρίου ὡς ἔλεγεν·&nbsp;&nbsp; Ἰωάννης μὲν ἐβάπτισεν ὕδατι, ὑμεῖς δὲ βαπτισθήσεσθε ἐν πνεύματι ἁγίῳ.&nbsp;&nbsp;</span>
<span class="ver"><b>17</b></span> <span class="text">εἰ οὖν τὴν ἴσην δωρεὰν ἔδωκεν αὐτοῖς ὁ θεὸς ὡς καὶ ἡμῖν πιστεύσασιν ἐπὶ τὸν κύριον Ἰησοῦν Χριστόν, ἐγὼ τίς ἤμην δυνατὸς κωλῦσαι τὸν θεόν;&nbsp;&nbsp;</span>
<span class="ver"><b>18</b></span> <span class="text">Ἀκούσαντες δὲ ταῦτα ἡσύχασαν καὶ ἐδόξασαν τὸν θεὸν λέγοντες·&nbsp;&nbsp; ἄρα καὶ τοῖς ἔθνεσιν ὁ θεὸς τὴν μετάνοιαν εἰς ζωὴν ἔδωκεν.&nbsp;&nbsp;</span>
<span class="ver"><b>19</b></span> <span class="text">Οἱ μὲν οὖν διασπαρέντες ἀπὸ τῆς θλίψεως τῆς γενομένης ἐπὶ Στεφάνῳ διῆλθον ἕως Φοινίκης καὶ Κύπρου καὶ Ἀντιοχείας μηδενὶ λαλοῦντες τὸν λόγον εἰ μὴ μόνον Ἰουδαίοις.&nbsp;&nbsp;</span>
<span class="ver"><b>20</b></span> <span class="text">Ἦσαν δέ τινες ἐξ αὐτῶν ἄνδρες Κύπριοι καὶ Κυρηναῖοι, οἵτινες ἐλθόντες εἰς Ἀντιόχειαν ἐλάλουν καὶ πρὸς τοὺς Ἑλληνιστὰς εὐαγγελιζόμενοι τὸν κύριον Ἰησοῦν.&nbsp;&nbsp;</span>
<span class="ver"><b>21</b></span> <span class="text">καὶ ἦν χεὶρ κυρίου μετ᾽ αὐτῶν, πολύς τε ἀριθμὸς ὁ πιστεύσας ἐπέστρεψεν ἐπὶ τὸν κύριον.&nbsp;&nbsp;</span>
<span class="ver"><b>22</b></span> <span class="text">Ἠκούσθη δὲ ὁ λόγος εἰς τὰ ὦτα τῆς ἐκκλησίας τῆς οὔσης ἐν Ἰερουσαλὴμ περὶ αὐτῶν καὶ ἐξαπέστειλαν Βαρναβᾶν ἕως Ἀντιοχείας.&nbsp;&nbsp;</span>
<span class="ver"><b>23</b></span> <span class="text">ὃς παραγενόμενος καὶ ἰδὼν τὴν χάριν τὴν τοῦ θεοῦ, ἐχάρη καὶ παρεκάλει πάντας τῇ προθέσει τῆς καρδίας προσμένειν τῷ κυρίῳ,</span>
<span class="ver"><b>24</b></span> <span class="text">ὅτι ἦν ἀνὴρ ἀγαθὸς καὶ πλήρης πνεύματος ἁγίου καὶ πίστεως.&nbsp;&nbsp; καὶ προσετέθη ὄχλος ἱκανὸς τῷ κυρίῳ.&nbsp;&nbsp;</span>
<span class="ver"><b>25</b></span> <span class="text">Ἐξῆλθεν δὲ εἰς Ταρσὸν ἀναζητῆσαι Σαῦλον,</span>
<span class="ver"><b>26</b></span> <span class="text">καὶ εὑρὼν ἤγαγεν εἰς Ἀντιόχειαν.&nbsp;&nbsp; ἐγένετο δὲ αὐτοῖς καὶ ἐνιαυτὸν ὅλον συναχθῆναι ἐν τῇ ἐκκλησίᾳ καὶ διδάξαι ὄχλον ἱκανόν, χρηματίσαι τε πρώτως ἐν Ἀντιοχείᾳ τοὺς μαθητὰς Χριστιανούς.&nbsp;&nbsp;</span>
<span class="ver"><b>27</b></span> <span class="text">Ἐν ταύταις δὲ ταῖς ἡμέραις κατῆλθον ἀπὸ Ἱεροσολύμων προφῆται εἰς Ἀντιόχειαν.&nbsp;&nbsp;</span>
<span class="ver"><b>28</b></span> <span class="text">ἀναστὰς δὲ εἷς ἐξ αὐτῶν ὀνόματι Ἅγαβος ἐσήμανεν διὰ τοῦ πνεύματος λιμὸν μεγάλην μέλλειν ἔσεσθαι ἐφ᾽ ὅλην τὴν οἰκουμένην, ἥτις ἐγένετο ἐπὶ Κλαυδίου.&nbsp;&nbsp;</span>
<span class="ver"><b>29</b></span> <span class="text">τῶν δὲ μαθητῶν, καθὼς εὐπορεῖτό τις, ὥρισαν ἕκαστος αὐτῶν εἰς διακονίαν πέμψαι τοῖς κατοικοῦσιν ἐν τῇ Ἰουδαίᾳ ἀδελφοῖς·&nbsp;&nbsp;</span>
<span class="ver"><b>30</b></span> <span class="text">ὃ καὶ ἐποίησαν ἀποστείλαντες πρὸς τοὺς πρεσβυτέρους διὰ χειρὸς Βαρναβᾶ καὶ Σαύλου.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;12</div>
<span class="ver"><b>1</b></span> <span class="text">Κατ᾽ ἐκεῖνον δὲ τὸν καιρὸν ἐπέβαλεν Ἡρῴδης ὁ βασιλεὺς τὰς χεῖρας κακῶσαί τινας τῶν ἀπὸ τῆς ἐκκλησίας.&nbsp;&nbsp;</span>
<span class="ver"><b>2</b></span> <span class="text">ἀνεῖλεν δὲ Ἰάκωβον τὸν ἀδελφὸν Ἰωάννου μαχαίρῃ.&nbsp;&nbsp;</span>
<span class="ver"><b>3</b></span> <span class="text">Ἰδὼν δὲ ὅτι ἀρεστόν ἐστιν τοῖς Ἰουδαίοις, προσέθετο συλλαβεῖν καὶ Πέτρον, – ἦσαν δὲ ἡμέραι τῶν ἀζύμων –</span>
<span class="ver"><b>4</b></span> <span class="text">ὃν καὶ πιάσας ἔθετο εἰς φυλακὴν παραδοὺς τέσσαρσιν τετραδίοις στρατιωτῶν φυλάσσειν αὐτόν, βουλόμενος μετὰ τὸ πάσχα ἀναγαγεῖν αὐτὸν τῷ λαῷ.&nbsp;&nbsp;</span>
<span class="ver"><b>5</b></span> <span class="text">ὁ μὲν οὖν Πέτρος ἐτηρεῖτο ἐν τῇ φυλακῇ·&nbsp;&nbsp; προσευχὴ δὲ ἦν ἐκτενῶς γινομένη ὑπὸ τῆς ἐκκλησίας πρὸς τὸν θεὸν περὶ αὐτοῦ.&nbsp;&nbsp;</span>
<span class="ver"><b>6</b></span> <span class="text">Ὅτε δὲ ἤμελλεν προαγαγεῖν αὐτὸν ὁ Ἡρῴδης, τῇ νυκτὶ ἐκείνῃ ἦν ὁ Πέτρος κοιμώμενος μεταξὺ δύο στρατιωτῶν δεδεμένος ἁλύσεσιν δυσὶν φύλακές τε πρὸ τῆς θύρας ἐτήρουν τὴν φυλακήν.&nbsp;&nbsp;</span>
<span class="ver"><b>7</b></span> <span class="text">καὶ ἰδοὺ ἄγγελος κυρίου ἐπέστη καὶ φῶς ἔλαμψεν ἐν τῷ οἰκήματι·&nbsp;&nbsp; πατάξας δὲ τὴν πλευρὰν τοῦ Πέτρου ἤγειρεν αὐτὸν λέγων·&nbsp;&nbsp; ἀνάστα ἐν τάχει.&nbsp;&nbsp; καὶ ἐξέπεσαν αὐτοῦ αἱ ἁλύσεις ἐκ τῶν χειρῶν.&nbsp;&nbsp;</span>
<span class="ver"><b>8</b></span> <span class="text">εἶπεν δὲ ὁ ἄγγελος πρὸς αὐτόν·&nbsp;&nbsp; ζῶσαι καὶ ὑπόδησαι τὰ σανδάλιά σου.&nbsp;&nbsp; ἐποίησεν δὲ οὕτως.&nbsp;&nbsp; καὶ λέγει αὐτῷ·&nbsp;&nbsp; περιβαλοῦ τὸ ἱμάτιόν σου καὶ ἀκολούθει μοι.&nbsp;&nbsp;</span>
<span class="ver"><b>9</b></span> <span class="text">καὶ ἐξελθὼν ἠκολούθει καὶ οὐκ ᾔδει ὅτι ἀληθές ἐστιν τὸ γινόμενον διὰ τοῦ ἀγγέλου·&nbsp;&nbsp; ἐδόκει δὲ ὅραμα βλέπειν.&nbsp;&nbsp;</span>
<span class="ver"><b>10</b></span> <span class="text">διελθόντες δὲ πρώτην φυλακὴν καὶ δευτέραν ἦλθαν ἐπὶ τὴν πύλην τὴν σιδηρᾶν τὴν φέρουσαν εἰς τὴν πόλιν, ἥτις αὐτομάτη ἠνοίγη αὐτοῖς καὶ ἐξελθόντες προῆλθον ῥύμην μίαν, καὶ εὐθέως ἀπέστη ὁ ἄγγελος ἀπ᾽ αὐτοῦ.&nbsp;&nbsp;</span>
<span class="ver"><b>11</b></span> <span class="text">Καὶ ὁ Πέτρος ἐν ἑαυτῷ γενόμενος εἶπεν·&nbsp;&nbsp; νῦν οἶδα ἀληθῶς ὅτι ἐξαπέστειλεν ὁ κύριος τὸν ἄγγελον αὐτοῦ καὶ ἐξείλατό με ἐκ χειρὸς Ἡρῴδου καὶ πάσης τῆς προσδοκίας τοῦ λαοῦ τῶν Ἰουδαίων.&nbsp;&nbsp;</span>
<span class="ver"><b>12</b></span> <span class="text">συνιδών τε ἦλθεν ἐπὶ τὴν οἰκίαν τῆς Μαρίας τῆς μητρὸς Ἰωάννου τοῦ ἐπικαλουμένου Μάρκου, οὗ ἦσαν ἱκανοὶ συνηθροισμένοι καὶ προσευχόμενοι.&nbsp;&nbsp;</span>
<span class="ver"><b>13</b></span> <span class="text">κρούσαντος δὲ αὐτοῦ τὴν θύραν τοῦ πυλῶνος προσῆλθεν παιδίσκη ὑπακοῦσαι ὀνόματι Ῥόδη,</span>
<span class="ver"><b>14</b></span> <span class="text">καὶ ἐπιγνοῦσα τὴν φωνὴν τοῦ Πέτρου ἀπὸ τῆς χαρᾶς οὐκ ἤνοιξεν τὸν πυλῶνα, εἰσδραμοῦσα δὲ ἀπήγγειλεν ἑστάναι τὸν Πέτρον πρὸ τοῦ πυλῶνος.&nbsp;&nbsp;</span>
<span class="ver"><b>15</b></span> <span class="text">οἱ δὲ πρὸς αὐτὴν εἶπαν·&nbsp;&nbsp; μαίνῃ.&nbsp;&nbsp; ἡ δὲ διϊσχυρίζετο οὕτως ἔχειν.&nbsp;&nbsp; οἱ δὲ ἔλεγον·&nbsp;&nbsp; ὁ ἄγγελός ἐστιν αὐτοῦ.&nbsp;&nbsp;</span>
<span class="ver"><b>16</b></span> <span class="text">ὁ δὲ Πέτρος ἐπέμενεν κρούων·&nbsp;&nbsp; ἀνοίξαντες δὲ εἶδαν αὐτὸν καὶ ἐξέστησαν.&nbsp;&nbsp;</span>
<span class="ver"><b>17</b></span> <span class="text">κατασείσας δὲ αὐτοῖς τῇ χειρὶ σιγᾶν διηγήσατο πῶς ὁ κύριος αὐτὸν ἐξήγαγεν ἐκ τῆς φυλακῆς εἶπέν τε·&nbsp;&nbsp; ἀπαγγείλατε Ἰακώβῳ καὶ τοῖς ἀδελφοῖς ταῦτα.&nbsp;&nbsp; καὶ ἐξελθὼν ἐπορεύθη εἰς ἕτερον τόπον.&nbsp;&nbsp;</span>
<span class="ver"><b>18</b></span> <span class="text">Γενομένης δὲ ἡμέρας ἦν τάραχος οὐκ ὀλίγος ἐν τοῖς στρατιώταις τί ἄρα ὁ Πέτρος ἐγένετο.&nbsp;&nbsp;</span>
<span class="ver"><b>19</b></span> <span class="text">Ἡρῴδης δὲ ἐπιζητήσας αὐτὸν καὶ μὴ εὑρών, ἀνακρίνας τοὺς φύλακας ἐκέλευσεν ἀπαχθῆναι, καὶ κατελθὼν ἀπὸ τῆς Ἰουδαίας εἰς Καισάρειαν διέτριβεν.&nbsp;&nbsp;</span>
<span class="ver"><b>20</b></span> <span class="text">Ἦν δὲ θυμομαχῶν Τυρίοις καὶ Σιδωνίοις·&nbsp;&nbsp; ὁμοθυμαδὸν δὲ παρῆσαν πρὸς αὐτὸν καὶ πείσαντες Βλάστον, τὸν ἐπὶ τοῦ κοιτῶνος τοῦ βασιλέως, ᾐτοῦντο εἰρήνην διὰ τὸ τρέφεσθαι αὐτῶν τὴν χώραν ἀπὸ τῆς βασιλικῆς.&nbsp;&nbsp;</span>
<span class="ver"><b>21</b></span> <span class="text">τακτῇ δὲ ἡμέρᾳ ὁ Ἡρῴδης ἐνδυσάμενος ἐσθῆτα βασιλικὴν καὶ καθίσας ἐπὶ τοῦ βήματος ἐδημηγόρει πρὸς αὐτούς,</span>
<span class="ver"><b>22</b></span> <span class="text">ὁ δὲ δῆμος ἐπεφώνει·&nbsp;&nbsp; θεοῦ φωνὴ καὶ οὐκ ἀνθρώπου.&nbsp;&nbsp;</span>
<span class="ver"><b>23</b></span> <span class="text">παραχρῆμα δὲ ἐπάταξεν αὐτὸν ἄγγελος κυρίου ἀνθ᾽ ὧν οὐκ ἔδωκεν τὴν δόξαν τῷ θεῷ, καὶ γενόμενος σκωληκόβρωτος ἐξέψυξεν.&nbsp;&nbsp;</span>
<span class="ver"><b>24</b></span> <span class="text">Ὁ δὲ λόγος τοῦ θεοῦ ηὔξανεν καὶ ἐπληθύνετο.&nbsp;&nbsp;</span>
<span class="ver"><b>25</b></span> <span class="text">Βαρναβᾶς δὲ καὶ Σαῦλος ὑπέστρεψαν εἰς Ἰερουσαλὴμ πληρώσαντες τὴν διακονίαν, συνπαραλαβόντες Ἰωάννην τὸν ἐπικληθέντα Μᾶρκον.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;13</div>
<span class="ver"><b>1</b></span> <span class="text">Ἦσαν δὲ ἐν Ἀντιοχείᾳ κατὰ τὴν οὖσαν ἐκκλησίαν προφῆται καὶ διδάσκαλοι ὅ τε Βαρναβᾶς καὶ Συμεὼν ὁ καλούμενος Νίγερ καὶ Λούκιος ὁ Κυρηναῖος, Μαναήν τε Ἡρῴδου τοῦ τετράρχου σύντροφος καὶ Σαῦλος.&nbsp;&nbsp;</span>
<span class="ver"><b>2</b></span> <span class="text">Λειτουργούντων δὲ αὐτῶν τῷ κυρίῳ καὶ νηστευόντων εἶπεν τὸ πνεῦμα τὸ ἅγιον·&nbsp;&nbsp; ἀφορίσατε δή μοι τὸν Βαρναβᾶν καὶ Σαῦλον εἰς τὸ ἔργον ὃ προσκέκλημαι αὐτούς.&nbsp;&nbsp;</span>
<span class="ver"><b>3</b></span> <span class="text">τότε νηστεύσαντες καὶ προσευξάμενοι καὶ ἐπιθέντες τὰς χεῖρας αὐτοῖς ἀπέλυσαν.&nbsp;&nbsp;</span>
<span class="ver"><b>4</b></span> <span class="text">Αὐτοὶ μὲν οὖν ἐκπεμφθέντες ὑπὸ τοῦ ἁγίου πνεύματος κατῆλθον εἰς Σελεύκειαν, ἐκεῖθέν τε ἀπέπλευσαν εἰς Κύπρον</span>
<span class="ver"><b>5</b></span> <span class="text">καὶ γενόμενοι ἐν Σαλαμῖνι κατήγγελλον τὸν λόγον τοῦ θεοῦ ἐν ταῖς συναγωγαῖς τῶν Ἰουδαίων.&nbsp;&nbsp; εἶχον δὲ καὶ Ἰωάννην ὑπηρέτην.&nbsp;&nbsp;</span>
<span class="ver"><b>6</b></span> <span class="text">Διελθόντες δὲ ὅλην τὴν νῆσον ἄχρι Πάφου εὗρον ἄνδρα τινὰ μάγον ψευδοπροφήτην Ἰουδαῖον ᾧ ὄνομα Βαριησοῦς</span>
<span class="ver"><b>7</b></span> <span class="text">ὃς ἦν σὺν τῷ ἀνθυπάτῳ Σεργίῳ Παύλῳ, ἀνδρὶ συνετῷ.&nbsp;&nbsp; οὗτος προσκαλεσάμενος Βαρναβᾶν καὶ Σαῦλον ἐπεζήτησεν ἀκοῦσαι τὸν λόγον τοῦ θεοῦ.&nbsp;&nbsp;</span>
<span class="ver"><b>8</b></span> <span class="text">ἀνθίστατο δὲ αὐτοῖς Ἐλύμας ὁ μάγος, οὕτως γὰρ μεθερμηνεύεται τὸ ὄνομα αὐτοῦ, ζητῶν διαστρέψαι τὸν ἀνθύπατον ἀπὸ τῆς πίστεως.&nbsp;&nbsp;</span>
<span class="ver"><b>9</b></span> <span class="text">Σαῦλος δέ, ὁ καὶ Παῦλος, πλησθεὶς πνεύματος ἁγίου ἀτενίσας εἰς αὐτὸν</span>
<span class="ver"><b>10</b></span> <span class="text">εἶπεν·&nbsp;&nbsp; ὦ πλήρης παντὸς δόλου καὶ πάσης ῥᾳδιουργίας, υἱὲ διαβόλου, ἐχθρὲ πάσης δικαιοσύνης, οὐ παύσῃ διαστρέφων τὰς ὁδοὺς τοῦ κυρίου τὰς εὐθείας;&nbsp;&nbsp;</span>
<span class="ver"><b>11</b></span> <span class="text">καὶ νῦν ἰδοὺ χεὶρ κυρίου ἐπὶ σὲ καὶ ἔσῃ τυφλὸς μὴ βλέπων τὸν ἥλιον ἄχρι καιροῦ.&nbsp;&nbsp; παραχρῆμά τε ἔπεσεν ἐπ᾽ αὐτὸν ἀχλὺς καὶ σκότος καὶ περιάγων ἐζήτει χειραγωγούς.&nbsp;&nbsp;</span>
<span class="ver"><b>12</b></span> <span class="text">τότε ἰδὼν ὁ ἀνθύπατος τὸ γεγονὸς ἐπίστευσεν ἐκπλησσόμενος ἐπὶ τῇ διδαχῇ τοῦ κυρίου.&nbsp;&nbsp;</span>
<span class="ver"><b>13</b></span> <span class="text">Ἀναχθέντες δὲ ἀπὸ τῆς Πάφου οἱ περὶ Παῦλον ἦλθον εἰς Πέργην τῆς Παμφυλίας, Ἰωάννης δὲ ἀποχωρήσας ἀπ᾽ αὐτῶν ὑπέστρεψεν εἰς Ἱεροσόλυμα.&nbsp;&nbsp;</span>
<span class="ver"><b>14</b></span> <span class="text">Αὐτοὶ δὲ διελθόντες ἀπὸ τῆς Πέργης παρεγένοντο εἰς Ἀντιόχειαν τὴν Πισιδίαν, καὶ ἐλθόντες εἰς τὴν συναγωγὴν τῇ ἡμέρᾳ τῶν σαββάτων ἐκάθισαν.&nbsp;&nbsp;</span>
<span class="ver"><b>15</b></span> <span class="text">μετὰ δὲ τὴν ἀνάγνωσιν τοῦ νόμου καὶ τῶν προφητῶν ἀπέστειλαν οἱ ἀρχισυνάγωγοι πρὸς αὐτοὺς λέγοντες·&nbsp;&nbsp; ἄνδρες ἀδελφοί, εἴ τίς ἐστιν ἐν ὑμῖν λόγος παρακλήσεως πρὸς τὸν λαόν, λέγετε.&nbsp;&nbsp;</span>
<span class="ver"><b>16</b></span> <span class="text">Ἀναστὰς δὲ Παῦλος καὶ κατασείσας τῇ χειρὶ εἶπεν·&nbsp;&nbsp; ἄνδρες Ἰσραηλεῖται καὶ οἱ φοβούμενοι τὸν θεόν, ἀκούσατε.&nbsp;&nbsp;</span>
<span class="ver"><b>17</b></span> <span class="text">ὁ θεὸς τοῦ λαοῦ τούτου Ἰσραὴλ ἐξελέξατο τοὺς πατέρας ἡμῶν καὶ τὸν λαὸν ὕψωσεν ἐν τῇ παροικίᾳ ἐν γῇ Αἰγύπτου καὶ μετὰ βραχίονος ὑψηλοῦ ἐξήγαγεν αὐτοὺς ἐξ αὐτῆς,</span>
<span class="ver"><b>18</b></span> <span class="text">καὶ ὡς τεσσερακονταετῆ χρόνον ἐτροποφόρησεν αὐτοὺς ἐν τῇ ἐρήμῳ</span>
<span class="ver"><b>19</b></span> <span class="text">καὶ καθελὼν ἔθνη ἑπτὰ ἐν γῇ Χανάαν κατεκληρονόμησεν τὴν γῆν αὐτῶν</span>
<span class="ver"><b>20</b></span> <span class="text">ὡς ἔτεσιν τετρακοσίοις καὶ πεντήκοντα.&nbsp;&nbsp; καὶ μετὰ ταῦτα ἔδωκεν κριτὰς ἕως Σαμουὴλ προφήτου.&nbsp;&nbsp;</span>
<span class="ver"><b>21</b></span> <span class="text">κἀκεῖθεν ᾐτήσαντο βασιλέα καὶ ἔδωκεν αὐτοῖς ὁ θεὸς τὸν Σαοὺλ υἱὸν Κείς, ἄνδρα ἐκ φυλῆς Βενιαμείν, ἔτη τεσσεράκοντα,</span>
<span class="ver"><b>22</b></span> <span class="text">καὶ μεταστήσας αὐτὸν ἤγειρεν τὸν Δαυὶδ αὐτοῖς εἰς βασιλέα ᾧ καὶ εἶπεν μαρτυρήσας·&nbsp;&nbsp; εὗρον Δαυὶδ τὸν τοῦ Ἰεσσαί, ἄνδρα κατὰ τὴν καρδίαν μου, ὃς ποιήσει πάντα τὰ θελήματά μου.&nbsp;&nbsp;</span>
<span class="ver"><b>23</b></span> <span class="text">τούτου ὁ θεὸς ἀπὸ τοῦ σπέρματος κατ᾽ ἐπαγγελίαν ἤγαγεν τῷ Ἰσραὴλ σωτῆρα Ἰησοῦν,</span>
<span class="ver"><b>24</b></span> <span class="text">προκηρύξαντος Ἰωάννου πρὸ προσώπου τῆς εἰσόδου αὐτοῦ βάπτισμα μετανοίας παντὶ τῷ λαῷ Ἰσραήλ.&nbsp;&nbsp;</span>
<span class="ver"><b>25</b></span> <span class="text">ὡς δὲ ἐπλήρου Ἰωάννης τὸν δρόμον, ἔλεγεν·&nbsp;&nbsp; τί ἐμὲ ὑπονοεῖτε εἶναι;&nbsp;&nbsp; οὐκ εἰμὶ ἐγώ·&nbsp;&nbsp; ἀλλ᾽ ἰδοὺ ἔρχεται μετ᾽ ἐμὲ οὗ οὐκ εἰμὶ ἄξιος τὸ ὑπόδημα τῶν ποδῶν λῦσαι.&nbsp;&nbsp;</span>
<span class="ver"><b>26</b></span> <span class="text">Ἄνδρες ἀδελφοί, υἱοὶ γένους Ἀβραὰμ καὶ οἱ ἐν ὑμῖν φοβούμενοι τὸν θεόν, ἡμῖν ὁ λόγος τῆς σωτηρίας ταύτης ἐξαπεστάλη.&nbsp;&nbsp;</span>
<span class="ver"><b>27</b></span> <span class="text">οἱ γὰρ κατοικοῦντες ἐν Ἰερουσαλὴμ καὶ οἱ ἄρχοντες αὐτῶν τοῦτον ἀγνοήσαντες καὶ τὰς φωνὰς τῶν προφητῶν τὰς κατὰ πᾶν σάββατον ἀναγινωσκομένας κρίναντες ἐπλήρωσαν,</span>
<span class="ver"><b>28</b></span> <span class="text">καὶ μηδεμίαν αἰτίαν θανάτου εὑρόντες ᾐτήσαντο Πειλᾶτον ἀναιρεθῆναι αὐτόν.&nbsp;&nbsp;</span>
<span class="ver"><b>29</b></span> <span class="text">ὡς δὲ ἐτέλεσαν πάντα τὰ περὶ αὐτοῦ γεγραμμένα, καθελόντες ἀπὸ τοῦ ξύλου ἔθηκαν εἰς μνημεῖον.&nbsp;&nbsp;</span>
<span class="ver"><b>30</b></span> <span class="text">ὁ δὲ θεὸς ἤγειρεν αὐτὸν ἐκ νεκρῶν,</span>
<span class="ver"><b>31</b></span> <span class="text">ὃς ὤφθη ἐπὶ ἡμέρας πλείους τοῖς συναναβᾶσιν αὐτῷ ἀπὸ τῆς Γαλιλαίας εἰς Ἰερουσαλήμ, οἵτινες νῦν εἰσιν μάρτυρες αὐτοῦ πρὸς τὸν λαόν.&nbsp;&nbsp;</span>
<span class="ver"><b>32</b></span> <span class="text">Καὶ ἡμεῖς ὑμᾶς εὐαγγελιζόμεθα τὴν πρὸς τοὺς πατέρας ἐπαγγελίαν γενομένην,</span>
<span class="ver"><b>33</b></span> <span class="text">ὅτι ταύτην ὁ θεὸς ἐκπεπλήρωκεν τοῖς τέκνοις ἡμῶν ἀναστήσας Ἰησοῦν ὡς καὶ ἐν τῷ ψαλμῷ γέγραπται τῷ δευτέρῳ·&nbsp;&nbsp; υἱός μου εἶ σύ, ἐγὼ σήμερον γεγέννηκά σε.&nbsp;&nbsp;</span>
<span class="ver"><b>34</b></span> <span class="text">ὅτι δὲ ἀνέστησεν αὐτὸν ἐκ νεκρῶν μηκέτι μέλλοντα ὑποστρέφειν εἰς διαφθοράν, οὕτως εἴρηκεν ὅτι δώσω ὑμῖν τὰ ὅσια Δαυὶδ τὰ πιστά.&nbsp;&nbsp;</span>
<span class="ver"><b>35</b></span> <span class="text">διότι καὶ ἐν ἑτέρῳ λέγει·&nbsp;&nbsp; οὐ δώσεις τὸν ὅσιόν σου ἰδεῖν διαφθοράν.&nbsp;&nbsp;</span>
<span class="ver"><b>36</b></span> <span class="text">Δαυὶδ μὲν γὰρ ἰδίᾳ γενεᾷ ὑπηρετήσας τῇ τοῦ θεοῦ βουλῇ ἐκοιμήθη καὶ προσετέθη πρὸς τοὺς πατέρας αὐτοῦ καὶ εἶδεν διαφθοράν·&nbsp;&nbsp;</span>
<span class="ver"><b>37</b></span> <span class="text">ὃν δὲ ὁ θεὸς ἤγειρεν, οὐκ εἶδεν διαφθοράν.&nbsp;&nbsp;</span>
<span class="ver"><b>38</b></span> <span class="text">γνωστὸν οὖν ἔστω ὑμῖν, ἄνδρες ἀδελφοί, ὅτι διὰ τούτου ὑμῖν ἄφεσις ἁμαρτιῶν καταγγέλλεται, καὶ ἀπὸ πάντων ὧν οὐκ ἠδυνήθητε ἐν νόμῳ Μωϋσέως δικαιωθῆναι,</span>
<span class="ver"><b>39</b></span> <span class="text">ἐν τούτῳ πᾶς ὁ πιστεύων δικαιοῦται.&nbsp;&nbsp;</span>
<span class="ver"><b>40</b></span> <span class="text">βλέπετε οὖν μὴ ἐπέλθῃ τὸ εἰρημένον ἐν τοῖς προφήταις·&nbsp;&nbsp;</span>
<span class="ver"><b>41</b></span> <span class="text">ἴδετε, οἱ καταφρονηταί, καὶ θαυμάσατε καὶ ἀφανίσθητε, ὅτι ἔργον ἐργάζομαι ἐγὼ ἐν ταῖς ἡμέραις ὑμῶν, ἔργον ὃ οὐ μὴ πιστεύσητε ἐάν τις ἐκδιηγῆται ὑμῖν.&nbsp;&nbsp;</span>
<span class="ver"><b>42</b></span> <span class="text">Ἐξιόντων δὲ αὐτῶν παρεκάλουν εἰς τὸ μεταξὺ σάββατον λαληθῆναι αὐτοῖς τὰ ῥήματα ταῦτα.&nbsp;&nbsp;</span>
<span class="ver"><b>43</b></span> <span class="text">λυθείσης δὲ τῆς συναγωγῆς ἠκολούθησαν πολλοὶ τῶν Ἰουδαίων καὶ τῶν σεβομένων προσηλύτων τῷ Παύλῳ καὶ τῷ Βαρναβᾷ, οἵτινες προσλαλοῦντες αὐτοῖς ἔπειθον αὐτοὺς προσμένειν τῇ χάριτι τοῦ θεοῦ.&nbsp;&nbsp;</span>
<span class="ver"><b>44</b></span> <span class="text">Τῷ δὲ ἐρχομένῳ σαββάτῳ σχεδὸν πᾶσα ἡ πόλις συνήχθη ἀκοῦσαι τὸν λόγον τοῦ κυρίου.&nbsp;&nbsp;</span>
<span class="ver"><b>45</b></span> <span class="text">ἰδόντες δὲ οἱ Ἰουδαῖοι τοὺς ὄχλους ἐπλήσθησαν ζήλου καὶ ἀντέλεγον τοῖς ὑπὸ Παύλου λαλουμένοις βλασφημοῦντες.&nbsp;&nbsp;</span>
<span class="ver"><b>46</b></span> <span class="text">παρρησιασάμενοί τε ὁ Παῦλος καὶ ὁ Βαρναβᾶς εἶπαν·&nbsp;&nbsp; ὑμῖν ἦν ἀναγκαῖον πρῶτον λαληθῆναι τὸν λόγον τοῦ θεοῦ·&nbsp;&nbsp; ἐπειδὴ ἀπωθεῖσθε αὐτὸν καὶ οὐκ ἀξίους κρίνετε ἑαυτοὺς τῆς αἰωνίου ζωῆς, ἰδοὺ στρεφόμεθα εἰς τὰ ἔθνη.&nbsp;&nbsp;</span>
<span class="ver"><b>47</b></span> <span class="text">οὕτως γὰρ ἐντέταλται ἡμῖν ὁ κύριος·&nbsp;&nbsp; τέθεικά σε εἰς φῶς ἐθνῶν τοῦ εἶναί σε εἰς σωτηρίαν ἕως ἐσχάτου τῆς γῆς.&nbsp;&nbsp;</span>
<span class="ver"><b>48</b></span> <span class="text">Ἀκούοντα δὲ τὰ ἔθνη ἔχαιρον καὶ ἐδόξαζον τὸν λόγον τοῦ κυρίου καὶ ἐπίστευσαν ὅσοι ἦσαν τεταγμένοι εἰς ζωὴν αἰώνιον·&nbsp;&nbsp;</span>
<span class="ver"><b>49</b></span> <span class="text">διεφέρετο δὲ ὁ λόγος τοῦ κυρίου δι᾽ ὅλης τῆς χώρας.&nbsp;&nbsp;</span>
<span class="ver"><b>50</b></span> <span class="text">οἱ δὲ Ἰουδαῖοι παρώτρυναν τὰς σεβομένας γυναῖκας τὰς εὐσχήμονας καὶ τοὺς πρώτους τῆς πόλεως καὶ ἐπήγειραν διωγμὸν ἐπὶ τὸν Παῦλον καὶ Βαρναβᾶν καὶ ἐξέβαλον αὐτοὺς ἀπὸ τῶν ὁρίων αὐτῶν.&nbsp;&nbsp;</span>
<span class="ver"><b>51</b></span> <span class="text">οἱ δὲ ἐκτιναξάμενοι τὸν κονιορτὸν τῶν ποδῶν ἐπ᾽ αὐτοὺς ἦλθον εἰς Ἰκόνιον,</span>
<span class="ver"><b>52</b></span> <span class="text">οἵ τε μαθηταὶ ἐπληροῦντο χαρᾶς καὶ πνεύματος ἁγίου.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;14</div>
<span class="ver"><b>1</b></span> <span class="text">Ἐγένετο δὲ ἐν Ἰκονίῳ κατὰ τὸ αὐτὸ εἰσελθεῖν αὐτοὺς εἰς τὴν συναγωγὴν τῶν Ἰουδαίων καὶ λαλῆσαι οὕτως ὥστε πιστεῦσαι Ἰουδαίων τε καὶ Ἑλλήνων πολὺ πλῆθος.&nbsp;&nbsp;</span>
<span class="ver"><b>2</b></span> <span class="text">οἱ δὲ ἀπειθήσαντες Ἰουδαῖοι ἐπήγειραν καὶ ἐκάκωσαν τὰς ψυχὰς τῶν ἐθνῶν κατὰ τῶν ἀδελφῶν.&nbsp;&nbsp;</span>
<span class="ver"><b>3</b></span> <span class="text">ἱκανὸν μὲν οὖν χρόνον διέτριψαν παρρησιαζόμενοι ἐπὶ τῷ κυρίῳ τῷ μαρτυροῦντι τῷ λόγῳ τῆς χάριτος αὐτοῦ, διδόντι σημεῖα καὶ τέρατα γίνεσθαι διὰ τῶν χειρῶν αὐτῶν.&nbsp;&nbsp;</span>
<span class="ver"><b>4</b></span> <span class="text">ἐσχίσθη δὲ τὸ πλῆθος τῆς πόλεως, καὶ οἱ μὲν ἦσαν σὺν τοῖς Ἰουδαίοις, οἱ δὲ σὺν τοῖς ἀποστόλοις.&nbsp;&nbsp;</span>
<span class="ver"><b>5</b></span> <span class="text">ὡς δὲ ἐγένετο ὁρμὴ τῶν ἐθνῶν τε καὶ Ἰουδαίων σὺν τοῖς ἄρχουσιν αὐτῶν ὑβρίσαι καὶ λιθοβολῆσαι αὐτούς,</span>
<span class="ver"><b>6</b></span> <span class="text">συνιδόντες κατέφυγον εἰς τὰς πόλεις τῆς Λυκαονίας Λύστραν καὶ Δέρβην καὶ τὴν περίχωρον,</span>
<span class="ver"><b>7</b></span> <span class="text">κἀκεῖ εὐαγγελιζόμενοι ἦσαν.&nbsp;&nbsp;</span>
<span class="ver"><b>8</b></span> <span class="text">Καί τις ἀνὴρ ἀδύνατος ἐν Λύστροις τοῖς ποσὶν ἐκάθητο, χωλὸς ἐκ κοιλίας μητρὸς αὐτοῦ ὃς οὐδέποτε περιεπάτησεν.&nbsp;&nbsp;</span>
<span class="ver"><b>9</b></span> <span class="text">οὗτος ἤκουσεν τοῦ Παύλου λαλοῦντος·&nbsp;&nbsp; ὃς ἀτενίσας αὐτῷ καὶ ἰδὼν ὅτι ἔχει πίστιν τοῦ σωθῆναι,</span>
<span class="ver"><b>10</b></span> <span class="text">εἶπεν μεγάλῃ φωνῇ·&nbsp;&nbsp; ἀνάστηθι ἐπὶ τοὺς πόδας σου ὀρθός.&nbsp;&nbsp; καὶ ἥλατο καὶ περιεπάτει.&nbsp;&nbsp;</span>
<span class="ver"><b>11</b></span> <span class="text">οἵ τε ὄχλοι ἰδόντες ὃ ἐποίησεν Παῦλος ἐπῆραν τὴν φωνὴν αὐτῶν Λυκαονιστὶ λέγοντες·&nbsp;&nbsp; οἱ θεοὶ ὁμοιωθέντες ἀνθρώποις κατέβησαν πρὸς ἡμᾶς,</span>
<span class="ver"><b>12</b></span> <span class="text">ἐκάλουν τε τὸν Βαρναβᾶν Δία, τὸν δὲ Παῦλον Ἑρμῆν, ἐπειδὴ αὐτὸς ἦν ὁ ἡγούμενος τοῦ λόγου.&nbsp;&nbsp;</span>
<span class="ver"><b>13</b></span> <span class="text">ὅ τε ἱερεὺς τοῦ Διὸς τοῦ ὄντος πρὸ τῆς πόλεως ταύρους καὶ στέμματα ἐπὶ τοὺς πυλῶνας ἐνέγκας σὺν τοῖς ὄχλοις ἤθελεν θύειν.&nbsp;&nbsp;</span>
<span class="ver"><b>14</b></span> <span class="text">Ἀκούσαντες δὲ οἱ ἀπόστολοι Βαρναβᾶς καὶ Παῦλος διαρρήξαντες τὰ ἱμάτια ἑαυτῶν ἐξεπήδησαν εἰς τὸν ὄχλον κράζοντες</span>
<span class="ver"><b>15</b></span> <span class="text">καὶ λέγοντες·&nbsp;&nbsp; ἄνδρες, τί ταῦτα ποιεῖτε;&nbsp;&nbsp; καὶ ἡμεῖς ὁμοιοπαθεῖς ἐσμεν ὑμῖν ἄνθρωποι εὐαγγελιζόμενοι ὑμᾶς ἀπὸ τούτων τῶν ματαίων ἐπιστρέφειν ἐπὶ θεὸν ζῶντα, ὃς ἐποίησεν τὸν οὐρανὸν καὶ τὴν γῆν καὶ τὴν θάλασσαν καὶ πάντα τὰ ἐν αὐτοῖς·&nbsp;&nbsp;</span>
<span class="ver"><b>16</b></span> <span class="text">ὃς ἐν ταῖς παρῳχημέναις γενεαῖς εἴασεν πάντα τὰ ἔθνη πορεύεσθαι ταῖς ὁδοῖς αὐτῶν·&nbsp;&nbsp;</span>
<span class="ver"><b>17</b></span> <span class="text">καίτοι οὐκ ἀμάρτυρον αὐτὸν ἀφῆκεν ἀγαθουργῶν, οὐρανόθεν ὑμῖν ὑετοὺς διδοὺς καὶ καιροὺς καρποφόρους, ἐμπιπλῶν τροφῆς καὶ εὐφροσύνης τὰς καρδίας ὑμῶν.&nbsp;&nbsp;</span>
<span class="ver"><b>18</b></span> <span class="text">καὶ ταῦτα λέγοντες μόλις κατέπαυσαν τοὺς ὄχλους τοῦ μὴ θύειν αὐτοῖς.&nbsp;&nbsp;</span>
<span class="ver"><b>19</b></span> <span class="text">Ἐπῆλθαν δὲ ἀπὸ Ἀντιοχείας καὶ Ἰκονίου Ἰουδαῖοι καὶ πείσαντες τοὺς ὄχλους καὶ λιθάσαντες τὸν Παῦλον ἔσυρον ἔξω τῆς πόλεως νομίζοντες αὐτὸν τεθνηκέναι.&nbsp;&nbsp;</span>
<span class="ver"><b>20</b></span> <span class="text">κυκλωσάντων δὲ τῶν μαθητῶν αὐτὸν ἀναστὰς εἰσῆλθεν εἰς τὴν πόλιν.&nbsp;&nbsp; Καὶ τῇ ἐπαύριον ἐξῆλθεν σὺν τῷ Βαρναβᾷ εἰς Δέρβην.&nbsp;&nbsp;</span>
<span class="ver"><b>21</b></span> <span class="text">εὐαγγελισάμενοί τε τὴν πόλιν ἐκείνην καὶ μαθητεύσαντες ἱκανοὺς ὑπέστρεψαν εἰς τὴν Λύστραν καὶ εἰς Ἰκόνιον καὶ εἰς Ἀντιόχειαν</span>
<span class="ver"><b>22</b></span> <span class="text">ἐπιστηρίζοντες τὰς ψυχὰς τῶν μαθητῶν, παρακαλοῦντες ἐμμένειν τῇ πίστει καὶ ὅτι διὰ πολλῶν θλίψεων δεῖ ἡμᾶς εἰσελθεῖν εἰς τὴν βασιλείαν τοῦ θεοῦ.&nbsp;&nbsp;</span>
<span class="ver"><b>23</b></span> <span class="text">χειροτονήσαντες δὲ αὐτοῖς κατ᾽ ἐκκλησίαν πρεσβυτέρους, προσευξάμενοι μετὰ νηστειῶν παρέθεντο αὐτοὺς τῷ κυρίῳ εἰς ὃν πεπιστεύκεισαν.&nbsp;&nbsp;</span>
<span class="ver"><b>24</b></span> <span class="text">Καὶ διελθόντες τὴν Πισιδίαν ἦλθον εἰς τὴν Παμφυλίαν</span>
<span class="ver"><b>25</b></span> <span class="text">καὶ λαλήσαντες ἐν Πέργῃ τὸν λόγον κατέβησαν εἰς Ἀττάλιαν·&nbsp;&nbsp;</span>
<span class="ver"><b>26</b></span> <span class="text">κἀκεῖθεν ἀπέπλευσαν εἰς Ἀντιόχειαν, ὅθεν ἦσαν παραδεδομένοι τῇ χάριτι τοῦ θεοῦ εἰς τὸ ἔργον ὃ ἐπλήρωσαν.&nbsp;&nbsp;</span>
<span class="ver"><b>27</b></span> <span class="text">παραγενόμενοι δὲ καὶ συναγαγόντες τὴν ἐκκλησίαν ἀνήγγελλον ὅσα ἐποίησεν ὁ θεὸς μετ᾽ αὐτῶν καὶ ὅτι ἤνοιξεν τοῖς ἔθνεσιν θύραν πίστεως.&nbsp;&nbsp;</span>
<span class="ver"><b>28</b></span> <span class="text">διέτριβον δὲ χρόνον οὐκ ὀλίγον σὺν τοῖς μαθηταῖς.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;15</div>
<span class="ver"><b>1</b></span> <span class="text">Καί τινες κατελθόντες ἀπὸ τῆς Ἰουδαίας ἐδίδασκον τοὺς ἀδελφοὺς ὅτι, ἐὰν μὴ περιτμηθῆτε τῷ ἔθει τῷ Μωϋσέως, οὐ δύνασθε σωθῆναι.&nbsp;&nbsp;</span>
<span class="ver"><b>2</b></span> <span class="text">γενομένης δὲ στάσεως καὶ ζητήσεως οὐκ ὀλίγης τῷ Παύλῳ καὶ τῷ Βαρναβᾷ πρὸς αὐτούς, ἔταξαν ἀναβαίνειν Παῦλον καὶ Βαρναβᾶν καί τινας ἄλλους ἐξ αὐτῶν πρὸς τοὺς ἀποστόλους καὶ πρεσβυτέρους εἰς Ἰερουσαλὴμ περὶ τοῦ ζητήματος τούτου.&nbsp;&nbsp;</span>
<span class="ver"><b>3</b></span> <span class="text">Οἱ μὲν οὖν προπεμφθέντες ὑπὸ τῆς ἐκκλησίας διήρχοντο τήν τε Φοινίκην καὶ Σαμάρειαν ἐκδιηγούμενοι τὴν ἐπιστροφὴν τῶν ἐθνῶν καὶ ἐποίουν χαρὰν μεγάλην πᾶσιν τοῖς ἀδελφοῖς.&nbsp;&nbsp;</span>
<span class="ver"><b>4</b></span> <span class="text">παραγενόμενοι δὲ εἰς Ἱεροσόλυμα παρεδέχθησαν ἀπὸ τῆς ἐκκλησίας καὶ τῶν ἀποστόλων καὶ τῶν πρεσβυτέρων, ἀνήγγειλάν τε ὅσα ὁ θεὸς ἐποίησεν μετ᾽ αὐτῶν.&nbsp;&nbsp;</span>
<span class="ver"><b>5</b></span> <span class="text">Ἐξανέστησαν δέ τινες τῶν ἀπὸ τῆς αἱρέσεως τῶν Φαρισαίων πεπιστευκότες λέγοντες ὅτι δεῖ περιτέμνειν αὐτοὺς παραγγέλλειν τε τηρεῖν τὸν νόμον Μωϋσέως.&nbsp;&nbsp;</span>
<span class="ver"><b>6</b></span> <span class="text">Συνήχθησάν δὲ οἱ ἀπόστολοι καὶ οἱ πρεσβύτεροι ἰδεῖν περὶ τοῦ λόγου τούτου.&nbsp;&nbsp;</span>
<span class="ver"><b>7</b></span> <span class="text">Πολλῆς δὲ ζητήσεως γενομένης ἀναστὰς Πέτρος εἶπεν πρὸς αὐτούς·&nbsp;&nbsp; ἄνδρες ἀδελφοί, ὑμεῖς ἐπίστασθε ὅτι ἀφ᾽ ἡμερῶν ἀρχαίων ἐν ὑμῖν ἐξελέξατο ὁ θεὸς διὰ τοῦ στόματός μου ἀκοῦσαι τὰ ἔθνη τὸν λόγον τοῦ εὐαγγελίου καὶ πιστεῦσαι.&nbsp;&nbsp;</span>
<span class="ver"><b>8</b></span> <span class="text">καὶ ὁ καρδιογνώστης θεὸς ἐμαρτύρησεν αὐτοῖς δοὺς τὸ πνεῦμα τὸ ἅγιον καθὼς καὶ ἡμῖν</span>
<span class="ver"><b>9</b></span> <span class="text">καὶ οὐδὲν διέκρινεν μεταξὺ ἡμῶν τε καὶ αὐτῶν τῇ πίστει καθαρίσας τὰς καρδίας αὐτῶν.&nbsp;&nbsp;</span>
<span class="ver"><b>10</b></span> <span class="text">νῦν οὖν τί πειράζετε τὸν θεὸν ἐπιθεῖναι ζυγὸν ἐπὶ τὸν τράχηλον τῶν μαθητῶν ὃν οὔτε οἱ πατέρες ἡμῶν οὔτε ἡμεῖς ἰσχύσαμεν βαστάσαι;&nbsp;&nbsp;</span>
<span class="ver"><b>11</b></span> <span class="text">ἀλλὰ διὰ τῆς χάριτος τοῦ κυρίου Ἰησοῦ πιστεύομεν σωθῆναι καθ᾽ ὃν τρόπον κἀκεῖνοι.&nbsp;&nbsp;</span>
<span class="ver"><b>12</b></span> <span class="text">Ἐσίγησεν δὲ πᾶν τὸ πλῆθος καὶ ἤκουον Βαρναβᾶ καὶ Παύλου ἐξηγουμένων ὅσα ἐποίησεν ὁ θεὸς σημεῖα καὶ τέρατα ἐν τοῖς ἔθνεσιν δι᾽ αὐτῶν.&nbsp;&nbsp;</span>
<span class="ver"><b>13</b></span> <span class="text">Μετὰ δὲ τὸ σιγῆσαι αὐτοὺς ἀπεκρίθη Ἰάκωβος λέγων·&nbsp;&nbsp; ἄνδρες ἀδελφοί, ἀκούσατέ μου.&nbsp;&nbsp;</span>
<span class="ver"><b>14</b></span> <span class="text">Συμεὼν ἐξηγήσατο καθὼς πρῶτον ὁ θεὸς ἐπεσκέψατο λαβεῖν ἐξ ἐθνῶν λαὸν τῷ ὀνόματι αὐτοῦ.&nbsp;&nbsp;</span>
<span class="ver"><b>15</b></span> <span class="text">καὶ τούτῳ συμφωνοῦσιν οἱ λόγοι τῶν προφητῶν καθὼς γέγραπται·&nbsp;&nbsp;</span>
<span class="ver"><b>16</b></span> <span class="text">μετὰ ταῦτα ἀναστρέψω καὶ ἀνοικοδομήσω τὴν σκηνὴν Δαυὶδ τὴν πεπτωκυῖαν καὶ τὰ κατεστραμμένα αὐτῆς ἀνοικοδομήσω καὶ ἀνορθώσω αὐτήν,</span>
<span class="ver"><b>17</b></span> <span class="text">ὅπως ἂν ἐκζητήσωσιν οἱ κατάλοιποι τῶν ἀνθρώπων τὸν κύριον καὶ πάντα τὰ ἔθνη ἐφ᾽ οὓς ἐπικέκληται τὸ ὄνομά μου ἐπ᾽ αὐτούς, λέγει κύριος ποιῶν ταῦτα</span>
<span class="ver"><b>18</b></span> <span class="text">γνωστὰ ἀπ᾽ αἰῶνος.&nbsp;&nbsp;</span>
<span class="ver"><b>19</b></span> <span class="text">διὸ ἐγὼ κρίνω μὴ παρενοχλεῖν τοῖς ἀπὸ τῶν ἐθνῶν ἐπιστρέφουσιν ἐπὶ τὸν θεόν,</span>
<span class="ver"><b>20</b></span> <span class="text">ἀλλὰ ἐπιστεῖλαι αὐτοῖς τοῦ ἀπέχεσθαι τῶν ἀλισγημάτων τῶν εἰδώλων καὶ τῆς πορνείας καὶ τοῦ πνικτοῦ καὶ τοῦ αἵματος.&nbsp;&nbsp;</span>
<span class="ver"><b>21</b></span> <span class="text">Μωϋσῆς γὰρ ἐκ γενεῶν ἀρχαίων κατὰ πόλιν τοὺς κηρύσσοντας αὐτὸν ἔχει ἐν ταῖς συναγωγαῖς κατὰ πᾶν σάββατον ἀναγινωσκόμενος.&nbsp;&nbsp;</span>
<span class="ver"><b>22</b></span> <span class="text">Τότε ἔδοξεν τοῖς ἀποστόλοις καὶ τοῖς πρεσβυτέροις σὺν ὅλῃ τῇ ἐκκλησίᾳ ἐκλεξαμένους ἄνδρας ἐξ αὐτῶν πέμψαι εἰς Ἀντιόχειαν σὺν τῷ Παύλῳ καὶ Βαρναβᾷ, Ἰούδαν τὸν καλούμενον Βαρσαββᾶν καὶ Σιλᾶν, ἄνδρας ἡγουμένους ἐν τοῖς ἀδελφοῖς,</span>
<span class="ver"><b>23</b></span> <span class="text">γράψαντες διὰ χειρὸς αὐτῶν·&nbsp;&nbsp; Οἱ ἀπόστολοι καὶ οἱ πρεσβύτεροι ἀδελφοὶ τοῖς κατὰ τὴν Ἀντιόχειαν καὶ Συρίαν καὶ Κιλικίαν ἀδελφοῖς τοῖς ἐξ ἐθνῶν χαίρειν.&nbsp;&nbsp;</span>
<span class="ver"><b>24</b></span> <span class="text">Ἐπειδὴ ἠκούσαμεν ὅτι τινὲς ἐξ ἡμῶν ἐξελθόντες ἐτάραξαν ὑμᾶς λόγοις ἀνασκευάζοντες τὰς ψυχὰς ὑμῶν οἷς οὐ διεστειλάμεθα,</span>
<span class="ver"><b>25</b></span> <span class="text">ἔδοξεν ἡμῖν γενομένοις ὁμοθυμαδὸν ἐκλεξαμένοις ἄνδρας πέμψαι πρὸς ὑμᾶς σὺν τοῖς ἀγαπητοῖς ἡμῶν Βαρναβᾷ καὶ Παύλῳ,</span>
<span class="ver"><b>26</b></span> <span class="text">ἀνθρώποις παραδεδωκόσιν τὰς ψυχὰς αὐτῶν ὑπὲρ τοῦ ὀνόματος τοῦ κυρίου ἡμῶν Ἰησοῦ Χριστοῦ.&nbsp;&nbsp;</span>
<span class="ver"><b>27</b></span> <span class="text">ἀπεστάλκαμεν οὖν Ἰούδαν καὶ Σιλᾶν καὶ αὐτοὺς διὰ λόγου ἀπαγγέλλοντας τὰ αὐτά.&nbsp;&nbsp;</span>
<span class="ver"><b>28</b></span> <span class="text">ἔδοξεν γὰρ τῷ πνεύματι τῷ ἁγίῳ καὶ ἡμῖν μηδὲν πλέον ἐπιτίθεσθαι ὑμῖν βάρος πλὴν τούτων τῶν ἐπάναγκες,</span>
<span class="ver"><b>29</b></span> <span class="text">ἀπέχεσθαι εἰδωλοθύτων καὶ αἵματος καὶ πνικτῶν καὶ πορνείας, ἐξ ὧν διατηροῦντες ἑαυτοὺς εὖ πράξετε.&nbsp;&nbsp; Ἔρρωσθε.&nbsp;&nbsp;</span>
<span class="ver"><b>30</b></span> <span class="text">Οἱ μὲν οὖν ἀπολυθέντες κατῆλθον εἰς Ἀντιόχειαν, καὶ συναγαγόντες τὸ πλῆθος ἐπέδωκαν τὴν ἐπιστολήν.&nbsp;&nbsp;</span>
<span class="ver"><b>31</b></span> <span class="text">ἀναγνόντες δὲ ἐχάρησαν ἐπὶ τῇ παρακλήσει.&nbsp;&nbsp;</span>
<span class="ver"><b>32</b></span> <span class="text">Ἰούδας τε καὶ Σιλᾶς καὶ αὐτοὶ προφῆται ὄντες διὰ λόγου πολλοῦ παρεκάλεσαν τοὺς ἀδελφοὺς καὶ ἐπεστήριξαν,</span>
<span class="ver"><b>33</b></span> <span class="text">ποιήσαντες δὲ χρόνον ἀπελύθησαν μετ᾽ εἰρήνης ἀπὸ τῶν ἀδελφῶν πρὸς τοὺς ἀποστείλαντας αὐτούς.&nbsp;&nbsp;</span>
<span class="ver"><b>34</b></span> <span class="text"></span>
<span class="ver"><b>35</b></span> <span class="text">Παῦλος δὲ καὶ Βαρναβᾶς διέτριβον ἐν Ἀντιοχείᾳ διδάσκοντες καὶ εὐαγγελιζόμενοι μετὰ καὶ ἑτέρων πολλῶν τὸν λόγον τοῦ κυρίου.&nbsp;&nbsp;</span>
<span class="ver"><b>36</b></span> <span class="text">Μετὰ δέ τινας ἡμέρας εἶπεν πρὸς Βαρναβᾶν Παῦλος·&nbsp;&nbsp; ἐπιστρέψαντες δὴ ἐπισκεψώμεθα τοὺς ἀδελφοὺς κατὰ πόλιν πᾶσαν ἐν αἷς κατηγγείλαμεν τὸν λόγον τοῦ κυρίου πῶς ἔχουσιν.&nbsp;&nbsp;</span>
<span class="ver"><b>37</b></span> <span class="text">Βαρναβᾶς δὲ ἐβούλετο συνπαραλαβεῖν καὶ τὸν Ἰωάννην τὸν καλούμενον Μᾶρκον·&nbsp;&nbsp;</span>
<span class="ver"><b>38</b></span> <span class="text">Παῦλος δὲ ἠξίου, τὸν ἀποστάντα ἀπ᾽ αὐτῶν ἀπὸ Παμφυλίας καὶ μὴ συνελθόντα αὐτοῖς εἰς τὸ ἔργον μὴ συνπαραλαμβάνειν τοῦτον.&nbsp;&nbsp;</span>
<span class="ver"><b>39</b></span> <span class="text">ἐγένετο δὲ παροξυσμὸς ὥστε ἀποχωρισθῆναι αὐτοὺς ἀπ᾽ ἀλλήλων, τόν τε Βαρναβᾶν παραλαβόντα τὸν Μᾶρκον ἐκπλεῦσαι εἰς Κύπρον,</span>
<span class="ver"><b>40</b></span> <span class="text">Παῦλος δὲ ἐπιλεξάμενος Σιλᾶν ἐξῆλθεν παραδοθεὶς τῇ χάριτι τοῦ κυρίου ὑπὸ τῶν ἀδελφῶν.&nbsp;&nbsp;</span>
<span class="ver"><b>41</b></span> <span class="text">διήρχετο δὲ τὴν Συρίαν καὶ τὴν Κιλικίαν ἐπιστηρίζων τὰς ἐκκλησίας.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;16</div>
<span class="ver"><b>1</b></span> <span class="text">Κατήντησεν δὲ καὶ εἰς Δέρβην καὶ εἰς Λύστραν.&nbsp;&nbsp; καὶ ἰδοὺ μαθητής τις ἦν ἐκεῖ ὀνόματι Τιμόθεος, υἱὸς γυναικὸς Ἰουδαίας πιστῆς, πατρὸς δὲ Ἕλληνος,</span>
<span class="ver"><b>2</b></span> <span class="text">ὃς ἐμαρτυρεῖτο ὑπὸ τῶν ἐν Λύστροις καὶ Ἰκονίῳ ἀδελφῶν.&nbsp;&nbsp;</span>
<span class="ver"><b>3</b></span> <span class="text">τοῦτον ἠθέλησεν ὁ Παῦλος σὺν αὐτῷ ἐξελθεῖν, καὶ λαβὼν περιέτεμεν αὐτὸν διὰ τοὺς Ἰουδαίους τοὺς ὄντας ἐν τοῖς τόποις ἐκείνοις·&nbsp;&nbsp; ᾔδεισαν γὰρ ἅπαντες ὅτι Ἕλλην ὁ πατὴρ αὐτοῦ ὑπῆρχεν.&nbsp;&nbsp;</span>
<span class="ver"><b>4</b></span> <span class="text">Ὡς δὲ διεπορεύοντο τὰς πόλεις, παρεδίδοσαν αὐτοῖς φυλάσσειν τὰ δόγματα τὰ κεκριμένα ὑπὸ τῶν ἀποστόλων καὶ πρεσβυτέρων τῶν ἐν Ἱεροσολύμοις.&nbsp;&nbsp;</span>
<span class="ver"><b>5</b></span> <span class="text">Αἱ μὲν οὖν ἐκκλησίαι ἐστερεοῦντο τῇ πίστει καὶ ἐπερίσσευον τῷ ἀριθμῷ καθ᾽ ἡμέραν.&nbsp;&nbsp;</span>
<span class="ver"><b>6</b></span> <span class="text">Διῆλθον δὲ τὴν Φρυγίαν καὶ Γαλατικὴν χώραν κωλυθέντες ὑπὸ τοῦ ἁγίου πνεύματος λαλῆσαι τὸν λόγον ἐν τῇ Ἀσίᾳ·&nbsp;&nbsp;</span>
<span class="ver"><b>7</b></span> <span class="text">ἐλθόντες δὲ κατὰ τὴν Μυσίαν ἐπείραζον εἰς τὴν Βιθυνίαν πορευθῆναι, καὶ οὐκ εἴασεν αὐτοὺς τὸ πνεῦμα Ἰησοῦ·&nbsp;&nbsp;</span>
<span class="ver"><b>8</b></span> <span class="text">παρελθόντες δὲ τὴν Μυσίαν κατέβησαν εἰς Τρῳάδα.&nbsp;&nbsp;</span>
<span class="ver"><b>9</b></span> <span class="text">Καὶ ὅραμα διὰ νυκτὸς τῷ Παύλῳ ὤφθη, ἀνὴρ Μακεδών τις ἦν ἑστὼς καὶ παρακαλῶν αὐτὸν καὶ λέγων·&nbsp;&nbsp; διαβὰς εἰς Μακεδονίαν βοήθησον ἡμῖν.&nbsp;&nbsp;</span>
<span class="ver"><b>10</b></span> <span class="text">ὡς δὲ τὸ ὅραμα εἶδεν, εὐθέως ἐζητήσαμεν ἐξελθεῖν εἰς Μακεδονίαν συμβιβάζοντες ὅτι προσκέκληται ἡμᾶς ὁ θεὸς εὐαγγελίσασθαι αὐτούς.&nbsp;&nbsp;</span>
<span class="ver"><b>11</b></span> <span class="text">Ἀναχθέντες δὲ ἀπὸ Τρῳάδος εὐθυδρομήσαμεν εἰς Σαμοθρᾴκην, τῇ δὲ ἐπιούσῃ εἰς Νέαν πόλιν</span>
<span class="ver"><b>12</b></span> <span class="text">κἀκεῖθεν εἰς Φιλίππους, ἥτις ἐστὶν πρώτη τῆς μερίδος Μακεδονίας πόλις, κολωνία.&nbsp;&nbsp; Ἦμεν δὲ ἐν ταύτῃ τῇ πόλει διατρίβοντες ἡμέρας τινάς.&nbsp;&nbsp;</span>
<span class="ver"><b>13</b></span> <span class="text">τῇ τε ἡμέρᾳ τῶν σαββάτων ἐξήλθομεν ἔξω τῆς πύλης παρὰ ποταμὸν οὗ ἐνομίζομεν προσευχὴν εἶναι, καὶ καθίσαντες ἐλαλοῦμεν ταῖς συνελθούσαις γυναιξίν.&nbsp;&nbsp;</span>
<span class="ver"><b>14</b></span> <span class="text">καί τις γυνὴ ὀνόματι Λυδία, πορφυρόπωλις πόλεως Θυατείρων σεβομένη τὸν θεόν, ἤκουεν, ἧς ὁ κύριος διήνοιξεν τὴν καρδίαν προσέχειν τοῖς λαλουμένοις ὑπὸ τοῦ Παύλου.&nbsp;&nbsp;</span>
<span class="ver"><b>15</b></span> <span class="text">ὡς δὲ ἐβαπτίσθη καὶ ὁ οἶκος αὐτῆς, παρεκάλεσεν λέγουσα·&nbsp;&nbsp; εἰ κεκρίκατέ με πιστὴν τῷ κυρίῳ εἶναι, εἰσελθόντες εἰς τὸν οἶκόν μου μένετε·&nbsp;&nbsp; καὶ παρεβιάσατο ἡμᾶς.&nbsp;&nbsp;</span>
<span class="ver"><b>16</b></span> <span class="text">Ἐγένετο δὲ πορευομένων ἡμῶν εἰς τὴν προσευχὴν παιδίσκην τινὰ ἔχουσαν πνεῦμα πύθωνα ὑπαντῆσαι ἡμῖν, ἥτις ἐργασίαν πολλὴν παρεῖχεν τοῖς κυρίοις αὐτῆς μαντευομένη.&nbsp;&nbsp;</span>
<span class="ver"><b>17</b></span> <span class="text">αὕτη κατακολουθοῦσα τῷ Παύλῳ καὶ ἡμῖν ἔκραζεν λέγουσα·&nbsp;&nbsp; οὗτοι οἱ ἄνθρωποι δοῦλοι τοῦ θεοῦ τοῦ ὑψίστου εἰσίν, οἵτινες καταγγέλλουσιν ὑμῖν ὁδὸν σωτηρίας.&nbsp;&nbsp;</span>
<span class="ver"><b>18</b></span> <span class="text">τοῦτο δὲ ἐποίει ἐπὶ πολλὰς ἡμέρας.&nbsp;&nbsp; διαπονηθεὶς δὲ Παῦλος καὶ ἐπιστρέψας τῷ πνεύματι εἶπεν·&nbsp;&nbsp; παραγγέλλω σοι ἐν ὀνόματι Ἰησοῦ Χριστοῦ ἐξελθεῖν ἀπ᾽ αὐτῆς·&nbsp;&nbsp; καὶ ἐξῆλθεν αὐτῇ τῇ ὥρᾳ.&nbsp;&nbsp;</span>
<span class="ver"><b>19</b></span> <span class="text">Ἰδόντες δὲ οἱ κύριοι αὐτῆς ὅτι ἐξῆλθεν ἡ ἐλπὶς τῆς ἐργασίας αὐτῶν, ἐπιλαβόμενοι τὸν Παῦλον καὶ τὸν Σιλᾶν εἵλκυσαν εἰς τὴν ἀγορὰν ἐπὶ τοὺς ἄρχοντας</span>
<span class="ver"><b>20</b></span> <span class="text">καὶ προσαγαγόντες αὐτοὺς τοῖς στρατηγοῖς εἶπαν·&nbsp;&nbsp; οὗτοι οἱ ἄνθρωποι ἐκταράσσουσιν ἡμῶν τὴν πόλιν, Ἰουδαῖοι ὑπάρχοντες,</span>
<span class="ver"><b>21</b></span> <span class="text">καὶ καταγγέλλουσιν ἔθη ἃ οὐκ ἔξεστιν ἡμῖν παραδέχεσθαι οὐδὲ ποιεῖν Ῥωμαίοις οὖσιν.&nbsp;&nbsp;</span>
<span class="ver"><b>22</b></span> <span class="text">καὶ συνεπέστη ὁ ὄχλος κατ᾽ αὐτῶν καὶ οἱ στρατηγοὶ περιρήξαντες αὐτῶν τὰ ἱμάτια ἐκέλευον ῥαβδίζειν,</span>
<span class="ver"><b>23</b></span> <span class="text">πολλάς τε ἐπιθέντες αὐτοῖς πληγὰς ἔβαλον εἰς φυλακὴν παραγγείλαντες τῷ δεσμοφύλακι ἀσφαλῶς τηρεῖν αὐτούς.&nbsp;&nbsp;</span>
<span class="ver"><b>24</b></span> <span class="text">ὃς παραγγελίαν τοιαύτην λαβὼν ἔβαλεν αὐτοὺς εἰς τὴν ἐσωτέραν φυλακὴν καὶ τοὺς πόδας ἠσφαλίσατο αὐτῶν εἰς τὸ ξύλον.&nbsp;&nbsp;</span>
<span class="ver"><b>25</b></span> <span class="text">Κατὰ δὲ τὸ μεσονύκτιον Παῦλος καὶ Σιλᾶς προσευχόμενοι ὕμνουν τὸν θεόν, ἐπηκροῶντο δὲ αὐτῶν οἱ δέσμιοι.&nbsp;&nbsp;</span>
<span class="ver"><b>26</b></span> <span class="text">ἄφνω δὲ σεισμὸς ἐγένετο μέγας ὥστε σαλευθῆναι τὰ θεμέλια τοῦ δεσμωτηρίου·&nbsp;&nbsp; ἠνεῴχθησαν δὲ παραχρῆμα αἱ θύραι πᾶσαι καὶ πάντων τὰ δεσμὰ ἀνέθη.&nbsp;&nbsp;</span>
<span class="ver"><b>27</b></span> <span class="text">ἔξυπνος δὲ γενόμενος ὁ δεσμοφύλαξ καὶ ἰδὼν ἀνεῳγμένας τὰς θύρας τῆς φυλακῆς, σπασάμενος τὴν μάχαιραν ἤμελλεν ἑαυτὸν ἀναιρεῖν νομίζων ἐκπεφευγέναι τοὺς δεσμίους.&nbsp;&nbsp;</span>
<span class="ver"><b>28</b></span> <span class="text">ἐφώνησεν δὲ φωνῇ μεγάλῃ Παῦλος λέγων·&nbsp;&nbsp; μηδὲν πράξῃς σεαυτῷ κακόν, ἅπαντες γάρ ἐσμεν ἐνθάδε.&nbsp;&nbsp;</span>
<span class="ver"><b>29</b></span> <span class="text">αἰτήσας δὲ φῶτα εἰσεπήδησεν καὶ ἔντρομος γενόμενος προσέπεσεν τῷ Παύλῳ καὶ Σιλᾷ</span>
<span class="ver"><b>30</b></span> <span class="text">καὶ προαγαγὼν αὐτοὺς ἔξω ἔφη·&nbsp;&nbsp; κύριοι, τί με δεῖ ποιεῖν ἵνα σωθῶ;&nbsp;&nbsp;</span>
<span class="ver"><b>31</b></span> <span class="text">οἱ δὲ εἶπαν·&nbsp;&nbsp; πίστευσον ἐπὶ τὸν κύριον Ἰησοῦν καὶ σωθήσῃ σὺ καὶ ὁ οἶκός σου.&nbsp;&nbsp;</span>
<span class="ver"><b>32</b></span> <span class="text">καὶ ἐλάλησαν αὐτῷ τὸν λόγον τοῦ κυρίου σὺν πᾶσιν τοῖς ἐν τῇ οἰκίᾳ αὐτοῦ.&nbsp;&nbsp;</span>
<span class="ver"><b>33</b></span> <span class="text">καὶ παραλαβὼν αὐτοὺς ἐν ἐκείνῃ τῇ ὥρᾳ τῆς νυκτὸς ἔλουσεν ἀπὸ τῶν πληγῶν, καὶ ἐβαπτίσθη αὐτὸς καὶ οἱ αὐτοῦ πάντες παραχρῆμα,</span>
<span class="ver"><b>34</b></span> <span class="text">ἀναγαγών τε αὐτοὺς εἰς τὸν οἶκον παρέθηκεν τράπεζαν καὶ ἠγαλλιάσατο πανοικεὶ πεπιστευκὼς τῷ θεῷ.&nbsp;&nbsp;</span>
<span class="ver"><b>35</b></span> <span class="text">Ἡμέρας δὲ γενομένης ἀπέστειλαν οἱ στρατηγοὶ τοὺς ῥαβδούχους λέγοντες·&nbsp;&nbsp; ἀπόλυσον τοὺς ἀνθρώπους ἐκείνους.&nbsp;&nbsp;</span>
<span class="ver"><b>36</b></span> <span class="text">ἀπήγγειλεν δὲ ὁ δεσμοφύλαξ τοὺς λόγους πρὸς τὸν Παῦλον ὅτι ἀπέσταλκαν οἱ στρατηγοὶ ἵνα ἀπολυθῆτε·&nbsp;&nbsp; νῦν οὖν ἐξελθόντες πορεύεσθε ἐν εἰρήνῃ.&nbsp;&nbsp;</span>
<span class="ver"><b>37</b></span> <span class="text">ὁ δὲ Παῦλος ἔφη πρὸς αὐτούς·&nbsp;&nbsp; δείραντες ἡμᾶς δημοσίᾳ ἀκατακρίτους, ἀνθρώπους Ῥωμαίους ὑπάρχοντας, ἔβαλαν εἰς φυλακήν, καὶ νῦν λάθρᾳ ἡμᾶς ἐκβάλλουσιν;&nbsp;&nbsp; οὐ γάρ, ἀλλὰ ἐλθόντες αὐτοὶ ἡμᾶς ἐξαγαγέτωσαν.&nbsp;&nbsp;</span>
<span class="ver"><b>38</b></span> <span class="text">ἀπήγγειλαν δὲ τοῖς στρατηγοῖς οἱ ῥαβδοῦχοι τὰ ῥήματα ταῦτα.&nbsp;&nbsp; ἐφοβήθησαν δὲ ἀκούσαντες ὅτι Ῥωμαῖοί εἰσιν,</span>
<span class="ver"><b>39</b></span> <span class="text">καὶ ἐλθόντες παρεκάλεσαν αὐτοὺς καὶ ἐξαγαγόντες ἠρώτων ἀπελθεῖν ἀπὸ τῆς πόλεως.&nbsp;&nbsp;</span>
<span class="ver"><b>40</b></span> <span class="text">ἐξελθόντες δὲ ἀπὸ τῆς φυλακῆς εἰσῆλθον πρὸς τὴν Λυδίαν καὶ ἰδόντες παρεκάλεσαν τοὺς ἀδελφοὺς καὶ ἐξῆλθαν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;17</div>
<span class="ver"><b>1</b></span> <span class="text">Διοδεύσαντες δὲ τὴν Ἀμφίπολιν καὶ τὴν Ἀπολλωνίαν ἦλθον εἰς Θεσσαλονίκην ὅπου ἦν συναγωγὴ τῶν Ἰουδαίων.&nbsp;&nbsp;</span>
<span class="ver"><b>2</b></span> <span class="text">κατὰ δὲ τὸ εἰωθὸς τῷ Παύλῳ εἰσῆλθεν πρὸς αὐτοὺς καὶ ἐπὶ σάββατα τρία διελέξατο αὐτοῖς ἀπὸ τῶν γραφῶν,</span>
<span class="ver"><b>3</b></span> <span class="text">διανοίγων καὶ παρατιθέμενος ὅτι τὸν χριστὸν ἔδει παθεῖν καὶ ἀναστῆναι ἐκ νεκρῶν καὶ ὅτι οὗτός ἐστιν ὁ χριστὸς ὁ Ἰησοῦς ὃν ἐγὼ καταγγέλλω ὑμῖν.&nbsp;&nbsp;</span>
<span class="ver"><b>4</b></span> <span class="text">καί τινες ἐξ αὐτῶν ἐπείσθησαν καὶ προσεκληρώθησαν τῷ Παύλῳ καὶ τῷ Σιλᾷ, τῶν τε σεβομένων Ἑλλήνων πλῆθος πολύ, γυναικῶν τε τῶν πρώτων οὐκ ὀλίγαι.&nbsp;&nbsp;</span>
<span class="ver"><b>5</b></span> <span class="text">Ζηλώσαντες δὲ οἱ Ἰουδαῖοι καὶ προσλαβόμενοι τῶν ἀγοραίων ἄνδρας τινὰς πονηροὺς καὶ ὀχλοποιήσαντες ἐθορύβουν τὴν πόλιν καὶ ἐπιστάντες τῇ οἰκίᾳ Ἰάσονος ἐζήτουν αὐτοὺς προαγαγεῖν εἰς τὸν δῆμον·&nbsp;&nbsp;</span>
<span class="ver"><b>6</b></span> <span class="text">μὴ εὑρόντες δὲ αὐτοὺς ἔσυρον Ἰάσονα καί τινας ἀδελφοὺς ἐπὶ τοὺς πολιτάρχας βοῶντες ὅτι οἱ τὴν οἰκουμένην ἀναστατώσαντες οὗτοι καὶ ἐνθάδε πάρεισιν,</span>
<span class="ver"><b>7</b></span> <span class="text">οὓς ὑποδέδεκται Ἰάσων·&nbsp;&nbsp; καὶ οὗτοι πάντες ἀπέναντι τῶν δογμάτων Καίσαρος πράσσουσιν βασιλέα ἕτερον λέγοντες εἶναι Ἰησοῦν.&nbsp;&nbsp;</span>
<span class="ver"><b>8</b></span> <span class="text">ἐτάραξαν δὲ τὸν ὄχλον καὶ τοὺς πολιτάρχας ἀκούοντας ταῦτα,</span>
<span class="ver"><b>9</b></span> <span class="text">καὶ λαβόντες τὸ ἱκανὸν παρὰ τοῦ Ἰάσονος καὶ τῶν λοιπῶν ἀπέλυσαν αὐτούς.&nbsp;&nbsp;</span>
<span class="ver"><b>10</b></span> <span class="text">Οἱ δὲ ἀδελφοὶ εὐθέως διὰ νυκτὸς ἐξέπεμψαν τόν τε Παῦλον καὶ τὸν Σιλᾶν εἰς Βέροιαν, οἵτινες παραγενόμενοι εἰς τὴν συναγωγὴν τῶν Ἰουδαίων ἀπῄεσαν.&nbsp;&nbsp;</span>
<span class="ver"><b>11</b></span> <span class="text">οὗτοι δὲ ἦσαν εὐγενέστεροι τῶν ἐν Θεσσαλονίκῃ, οἵτινες ἐδέξαντο τὸν λόγον μετὰ πάσης προθυμίας καθ᾽ ἡμέραν ἀνακρίνοντες τὰς γραφὰς εἰ ἔχοι ταῦτα οὕτως.&nbsp;&nbsp;</span>
<span class="ver"><b>12</b></span> <span class="text">πολλοὶ μὲν οὖν ἐξ αὐτῶν ἐπίστευσαν καὶ τῶν Ἑλληνίδων γυναικῶν τῶν εὐσχημόνων καὶ ἀνδρῶν οὐκ ὀλίγοι.&nbsp;&nbsp;</span>
<span class="ver"><b>13</b></span> <span class="text">Ὡς δὲ ἔγνωσαν οἱ ἀπὸ τῆς Θεσσαλονίκης Ἰουδαῖοι ὅτι καὶ ἐν τῇ Βεροίᾳ κατηγγέλη ὑπὸ τοῦ Παύλου ὁ λόγος τοῦ θεοῦ, ἦλθον κἀκεῖ σαλεύοντες καὶ ταράσσοντες τοὺς ὄχλους.&nbsp;&nbsp;</span>
<span class="ver"><b>14</b></span> <span class="text">εὐθέως δὲ τότε τὸν Παῦλον ἐξαπέστειλαν οἱ ἀδελφοὶ πορεύεσθαι ἕως ἐπὶ τὴν θάλασσαν, ὑπέμεινάν τε ὅ τε Σιλᾶς καὶ ὁ Τιμόθεος ἐκεῖ.&nbsp;&nbsp;</span>
<span class="ver"><b>15</b></span> <span class="text">οἱ δὲ καθιστάνοντες τὸν Παῦλον ἤγαγον ἕως Ἀθηνῶν, καὶ λαβόντες ἐντολὴν πρὸς τὸν Σιλᾶν καὶ τὸν Τιμόθεον ἵνα ὡς τάχιστα ἔλθωσιν πρὸς αὐτὸν ἐξῄεσαν.&nbsp;&nbsp;</span>
<span class="ver"><b>16</b></span> <span class="text">Ἐν δὲ ταῖς Ἀθήναις ἐκδεχομένου αὐτοὺς τοῦ Παύλου παρωξύνετο τὸ πνεῦμα αὐτοῦ ἐν αὐτῷ θεωροῦντος κατείδωλον οὖσαν τὴν πόλιν.&nbsp;&nbsp;</span>
<span class="ver"><b>17</b></span> <span class="text">διελέγετο μὲν οὖν ἐν τῇ συναγωγῇ τοῖς Ἰουδαίοις καὶ τοῖς σεβομένοις καὶ ἐν τῇ ἀγορᾷ κατὰ πᾶσαν ἡμέραν πρὸς τοὺς παρατυγχάνοντας.&nbsp;&nbsp;</span>
<span class="ver"><b>18</b></span> <span class="text">τινὲς δὲ καὶ τῶν Ἐπικουρίων καὶ Στοϊκῶν φιλοσόφων συνέβαλλον αὐτῷ, καί τινες ἔλεγον·&nbsp;&nbsp; τί ἂν θέλοι ὁ σπερμολόγος οὗτος λέγειν;&nbsp;&nbsp; οἱ δέ·&nbsp;&nbsp; ξένων δαιμονίων δοκεῖ καταγγελεὺς εἶναι, ὅτι τὸν Ἰησοῦν καὶ τὴν ἀνάστασιν εὐηγγελίζετο.&nbsp;&nbsp;</span>
<span class="ver"><b>19</b></span> <span class="text">ἐπιλαβόμενοί τε αὐτοῦ ἐπὶ τὸν Ἄρειον πάγον ἤγαγον λέγοντες·&nbsp;&nbsp; δυνάμεθα γνῶναι τίς ἡ καινὴ αὕτη ἡ ὑπὸ σοῦ λαλουμένη διδαχή;&nbsp;&nbsp;</span>
<span class="ver"><b>20</b></span> <span class="text">ξενίζοντα γάρ τινα εἰσφέρεις εἰς τὰς ἀκοὰς ἡμῶν·&nbsp;&nbsp; βουλόμεθα οὖν γνῶναι τίνα θέλει ταῦτα εἶναι.&nbsp;&nbsp;</span>
<span class="ver"><b>21</b></span> <span class="text">Ἀθηναῖοι δὲ πάντες καὶ οἱ ἐπιδημοῦντες ξένοι εἰς οὐδὲν ἕτερον ηὐκαίρουν ἢ λέγειν τι ἢ ἀκούειν τι καινότερον.&nbsp;&nbsp;</span>
<span class="ver"><b>22</b></span> <span class="text">Σταθεὶς δὲ Παῦλος ἐν μέσῳ τοῦ Ἀρείου πάγου ἔφη·&nbsp;&nbsp; ἄνδρες Ἀθηναῖοι, κατὰ πάντα ὡς δεισιδαιμονεστέρους ὑμᾶς θεωρῶ.&nbsp;&nbsp;</span>
<span class="ver"><b>23</b></span> <span class="text">διερχόμενος γὰρ καὶ ἀναθεωρῶν τὰ σεβάσματα ὑμῶν εὗρον καὶ βωμὸν ἐν ᾧ ἐπεγέγραπτο·&nbsp;&nbsp; Ἀγνώστῳ θεῷ.&nbsp;&nbsp; ὃ οὖν ἀγνοοῦντες εὐσεβεῖτε, τοῦτο ἐγὼ καταγγέλλω ὑμῖν.&nbsp;&nbsp;</span>
<span class="ver"><b>24</b></span> <span class="text">ὁ θεὸς ὁ ποιήσας τὸν κόσμον καὶ πάντα τὰ ἐν αὐτῷ, οὗτος οὐρανοῦ καὶ γῆς ὑπάρχων κύριος οὐκ ἐν χειροποιήτοις ναοῖς κατοικεῖ</span>
<span class="ver"><b>25</b></span> <span class="text">οὐδὲ ὑπὸ χειρῶν ἀνθρωπίνων θεραπεύεται προσδεόμενός τινος, αὐτὸς διδοὺς πᾶσιν ζωὴν καὶ πνοὴν καὶ τὰ πάντα·&nbsp;&nbsp;</span>
<span class="ver"><b>26</b></span> <span class="text">ἐποίησέν τε ἐξ ἑνὸς πᾶν ἔθνος ἀνθρώπων κατοικεῖν ἐπὶ παντὸς προσώπου τῆς γῆς, ὁρίσας προστεταγμένους καιροὺς καὶ τὰς ὁροθεσίας τῆς κατοικίας αὐτῶν</span>
<span class="ver"><b>27</b></span> <span class="text">ζητεῖν τὸν θεόν, εἰ ἄρα γε ψηλαφήσειαν αὐτὸν καὶ εὕροιεν, καί γε οὐ μακρὰν ἀπὸ ἑνὸς ἑκάστου ἡμῶν ὑπάρχοντα.&nbsp;&nbsp;</span>
<span class="ver"><b>28</b></span> <span class="text">ἐν αὐτῷ γὰρ ζῶμεν καὶ κινούμεθα καὶ ἐσμέν, ὡς καί τινες τῶν καθ᾽ ὑμᾶς ποιητῶν εἰρήκασιν·&nbsp;&nbsp; τοῦ γὰρ καὶ γένος ἐσμέν.&nbsp;&nbsp;</span>
<span class="ver"><b>29</b></span> <span class="text">γένος οὖν ὑπάρχοντες τοῦ θεοῦ οὐκ ὀφείλομεν νομίζειν χρυσῷ ἢ ἀργύρῳ ἢ λίθῳ, χαράγματι τέχνης καὶ ἐνθυμήσεως ἀνθρώπου, τὸ θεῖον εἶναι ὅμοιον.&nbsp;&nbsp;</span>
<span class="ver"><b>30</b></span> <span class="text">τοὺς μὲν οὖν χρόνους τῆς ἀγνοίας ὑπεριδὼν ὁ θεός, τὰ νῦν παραγγέλλει τοῖς ἀνθρώποις πάντας πανταχοῦ μετανοεῖν,</span>
<span class="ver"><b>31</b></span> <span class="text">καθότι ἔστησεν ἡμέραν ἐν ᾗ μέλλει κρίνειν τὴν οἰκουμένην ἐν δικαιοσύνῃ, ἐν ἀνδρὶ ᾧ ὥρισεν, πίστιν παρασχὼν πᾶσιν ἀναστήσας αὐτὸν ἐκ νεκρῶν.&nbsp;&nbsp;</span>
<span class="ver"><b>32</b></span> <span class="text">Ἀκούσαντες δὲ ἀνάστασιν νεκρῶν οἱ μὲν ἐχλεύαζον, οἱ δὲ εἶπαν·&nbsp;&nbsp; ἀκουσόμεθά σου περὶ τούτου καὶ πάλιν.&nbsp;&nbsp;</span>
<span class="ver"><b>33</b></span> <span class="text">οὕτως ὁ Παῦλος ἐξῆλθεν ἐκ μέσου αὐτῶν.&nbsp;&nbsp;</span>
<span class="ver"><b>34</b></span> <span class="text">τινὲς δὲ ἄνδρες κολληθέντες αὐτῷ ἐπίστευσαν, ἐν οἷς καὶ Διονύσιος ὁ Ἀρεοπαγίτης καὶ γυνὴ ὀνόματι Δάμαρις καὶ ἕτεροι σὺν αὐτοῖς.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;18</div>
<span class="ver"><b>1</b></span> <span class="text">Μετὰ ταῦτα χωρισθεὶς ἐκ τῶν Ἀθηνῶν ἦλθεν εἰς Κόρινθον.&nbsp;&nbsp;</span>
<span class="ver"><b>2</b></span> <span class="text">καὶ εὑρών τινα Ἰουδαῖον ὀνόματι Ἀκύλαν, Ποντικὸν τῷ γένει προσφάτως ἐληλυθότα ἀπὸ τῆς Ἰταλίας καὶ Πρίσκιλλαν γυναῖκα αὐτοῦ, διὰ τὸ διατεταχέναι Κλαύδιον χωρίζεσθαι πάντας τοὺς Ἰουδαίους ἀπὸ τῆς Ῥώμης, προσῆλθεν αὐτοῖς</span>
<span class="ver"><b>3</b></span> <span class="text">καὶ διὰ τὸ ὁμότεχνον εἶναι ἔμενεν παρ᾽ αὐτοῖς, καὶ ἠργάζοντο·&nbsp;&nbsp; ἦσαν γὰρ σκηνοποιοὶ τῇ τέχνῃ.&nbsp;&nbsp;</span>
<span class="ver"><b>4</b></span> <span class="text">Διελέγετο δὲ ἐν τῇ συναγωγῇ κατὰ πᾶν σάββατον ἔπειθέν τε Ἰουδαίους καὶ Ἕλληνας.&nbsp;&nbsp;</span>
<span class="ver"><b>5</b></span> <span class="text">Ὡς δὲ κατῆλθον ἀπὸ τῆς Μακεδονίας ὅ τε Σιλᾶς καὶ ὁ Τιμόθεος, συνείχετο τῷ λόγῳ ὁ Παῦλος διαμαρτυρόμενος τοῖς Ἰουδαίοις εἶναι τὸν χριστὸν Ἰησοῦν.&nbsp;&nbsp;</span>
<span class="ver"><b>6</b></span> <span class="text">ἀντιτασσομένων δὲ αὐτῶν καὶ βλασφημούντων ἐκτιναξάμενος τὰ ἱμάτια εἶπεν πρὸς αὐτούς·&nbsp;&nbsp; τὸ αἷμα ὑμῶν ἐπὶ τὴν κεφαλὴν ὑμῶν·&nbsp;&nbsp; καθαρὸς ἐγὼ ἀπὸ τοῦ νῦν εἰς τὰ ἔθνη πορεύσομαι.&nbsp;&nbsp;</span>
<span class="ver"><b>7</b></span> <span class="text">καὶ μεταβὰς ἐκεῖθεν εἰσῆλθεν εἰς οἰκίαν τινὸς ὀνόματι Τιτίου Ἰούστου σεβομένου τὸν θεόν, οὗ ἡ οἰκία ἦν συνομοροῦσα τῇ συναγωγῇ.&nbsp;&nbsp;</span>
<span class="ver"><b>8</b></span> <span class="text">Κρίσπος δὲ ὁ ἀρχισυνάγωγος ἐπίστευσεν τῷ κυρίῳ σὺν ὅλῳ τῷ οἴκῳ αὐτοῦ, καὶ πολλοὶ τῶν Κορινθίων ἀκούοντες ἐπίστευον καὶ ἐβαπτίζοντο.&nbsp;&nbsp;</span>
<span class="ver"><b>9</b></span> <span class="text">Εἶπεν δὲ ὁ κύριος ἐν νυκτὶ δι᾽ ὁράματος τῷ Παύλῳ·&nbsp;&nbsp; μὴ φοβοῦ, ἀλλὰ λάλει καὶ μὴ σιωπήσῃς,</span>
<span class="ver"><b>10</b></span> <span class="text">διότι ἐγώ εἰμι μετὰ σοῦ καὶ οὐδεὶς ἐπιθήσεταί σοι τοῦ κακῶσαί σε, διότι λαός ἐστίν μοι πολὺς ἐν τῇ πόλει ταύτῃ.&nbsp;&nbsp;</span>
<span class="ver"><b>11</b></span> <span class="text">Ἐκάθισεν δὲ ἐνιαυτὸν καὶ μῆνας ἓξ διδάσκων ἐν αὐτοῖς τὸν λόγον τοῦ θεοῦ.&nbsp;&nbsp;</span>
<span class="ver"><b>12</b></span> <span class="text">Γαλλίωνος δὲ ἀνθυπάτου ὄντος τῆς Ἀχαΐας κατεπέστησαν ὁμοθυμαδὸν οἱ Ἰουδαῖοι τῷ Παύλῳ καὶ ἤγαγον αὐτὸν ἐπὶ τὸ βῆμα</span>
<span class="ver"><b>13</b></span> <span class="text">λέγοντες ὅτι παρὰ τὸν νόμον ἀναπείθει οὗτος τοὺς ἀνθρώπους σέβεσθαι τὸν θεόν.&nbsp;&nbsp;</span>
<span class="ver"><b>14</b></span> <span class="text">μέλλοντος δὲ τοῦ Παύλου ἀνοίγειν τὸ στόμα εἶπεν ὁ Γαλλίων πρὸς τοὺς Ἰουδαίους·&nbsp;&nbsp; εἰ μὲν ἦν ἀδίκημά τι ἢ ῥᾳδιούργημα πονηρόν, ὦ Ἰουδαῖοι, κατὰ λόγον ἂν ἀνεσχόμην ὑμῶν,</span>
<span class="ver"><b>15</b></span> <span class="text">εἰ δὲ ζητήματά ἐστιν περὶ λόγου καὶ ὀνομάτων καὶ νόμου τοῦ καθ᾽ ὑμᾶς, ὄψεσθε αὐτοί·&nbsp;&nbsp; κριτὴς ἐγὼ τούτων οὐ βούλομαι εἶναι.&nbsp;&nbsp;</span>
<span class="ver"><b>16</b></span> <span class="text">καὶ ἀπήλασεν αὐτοὺς ἀπὸ τοῦ βήματος.&nbsp;&nbsp;</span>
<span class="ver"><b>17</b></span> <span class="text">ἐπιλαβόμενοι δὲ πάντες Σωσθένην τὸν ἀρχισυνάγωγον ἔτυπτον ἔμπροσθεν τοῦ βήματος·&nbsp;&nbsp; καὶ οὐδὲν τούτων τῷ Γαλλίωνι ἔμελεν.&nbsp;&nbsp;</span>
<span class="ver"><b>18</b></span> <span class="text">Ὁ δὲ Παῦλος ἔτι προσμείνας ἡμέρας ἱκανὰς τοῖς ἀδελφοῖς ἀποταξάμενος ἐξέπλει εἰς τὴν Συρίαν, καὶ σὺν αὐτῷ Πρίσκιλλα καὶ Ἀκύλας, κειράμενος ἐν Κενχρεαῖς τὴν κεφαλήν, εἶχεν γὰρ εὐχήν.&nbsp;&nbsp;</span>
<span class="ver"><b>19</b></span> <span class="text">κατήντησαν δὲ εἰς Ἔφεσον κἀκείνους κατέλιπεν αὐτοῦ, αὐτὸς δὲ εἰσελθὼν εἰς τὴν συναγωγὴν διελέξατο τοῖς Ἰουδαίοις.&nbsp;&nbsp;</span>
<span class="ver"><b>20</b></span> <span class="text">ἐρωτώντων δὲ αὐτῶν ἐπὶ πλείονα χρόνον μεῖναι οὐκ ἐπένευσεν,</span>
<span class="ver"><b>21</b></span> <span class="text">ἀλλὰ ἀποταξάμενος καὶ εἰπών·&nbsp;&nbsp; πάλιν ἀνακάμψω πρὸς ὑμᾶς τοῦ θεοῦ θέλοντος, ἀνήχθη ἀπὸ τῆς Ἐφέσου,</span>
<span class="ver"><b>22</b></span> <span class="text">καὶ κατελθὼν εἰς Καισάρειαν, ἀναβὰς καὶ ἀσπασάμενος τὴν ἐκκλησίαν κατέβη εἰς Ἀντιόχειαν.&nbsp;&nbsp;</span>
<span class="ver"><b>23</b></span> <span class="text">Καὶ ποιήσας χρόνον τινὰ ἐξῆλθεν διερχόμενος καθεξῆς τὴν Γαλατικὴν χώραν καὶ Φρυγίαν, στηρίζων πάντας τοὺς μαθητάς.&nbsp;&nbsp;</span>
<span class="ver"><b>24</b></span> <span class="text">Ἰουδαῖος δέ τις Ἀπολλῶς ὀνόματι, Ἀλεξανδρεὺς τῷ γένει, ἀνὴρ λόγιος, κατήντησεν εἰς Ἔφεσον, δυνατὸς ὢν ἐν ταῖς γραφαῖς.&nbsp;&nbsp;</span>
<span class="ver"><b>25</b></span> <span class="text">οὗτος ἦν κατηχημένος τὴν ὁδὸν τοῦ κυρίου καὶ ζέων τῷ πνεύματι ἐλάλει καὶ ἐδίδασκεν ἀκριβῶς τὰ περὶ τοῦ Ἰησοῦ, ἐπιστάμενος μόνον τὸ βάπτισμα Ἰωάννου·&nbsp;&nbsp;</span>
<span class="ver"><b>26</b></span> <span class="text">οὗτός τε ἤρξατο παρρησιάζεσθαι ἐν τῇ συναγωγῇ.&nbsp;&nbsp; ἀκούσαντες δὲ αὐτοῦ Πρίσκιλλα καὶ Ἀκύλας προσελάβοντο αὐτὸν καὶ ἀκριβέστερον αὐτῷ ἐξέθεντο τὴν ὁδὸν τοῦ θεοῦ.&nbsp;&nbsp;</span>
<span class="ver"><b>27</b></span> <span class="text">βουλομένου δὲ αὐτοῦ διελθεῖν εἰς τὴν Ἀχαΐαν, προτρεψάμενοι οἱ ἀδελφοὶ ἔγραψαν τοῖς μαθηταῖς ἀποδέξασθαι αὐτόν, ὃς παραγενόμενος συνεβάλετο πολὺ τοῖς πεπιστευκόσιν διὰ τῆς χάριτος·&nbsp;&nbsp;</span>
<span class="ver"><b>28</b></span> <span class="text">εὐτόνως γὰρ τοῖς Ἰουδαίοις διακατηλέγχετο δημοσίᾳ ἐπιδεικνὺς διὰ τῶν γραφῶν εἶναι τὸν χριστὸν Ἰησοῦν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;19</div>
<span class="ver"><b>1</b></span> <span class="text">Ἐγένετο δὲ ἐν τῷ τὸν Ἀπολλῶ εἶναι ἐν Κορίνθῳ Παῦλον διελθόντα τὰ ἀνωτερικὰ μέρη κατελθεῖν εἰς Ἔφεσον καὶ εὑρεῖν τινας μαθητὰς</span>
<span class="ver"><b>2</b></span> <span class="text">εἶπέν τε πρὸς αὐτούς·&nbsp;&nbsp; εἰ πνεῦμα ἅγιον ἐλάβετε πιστεύσαντες;&nbsp;&nbsp; οἱ δὲ πρὸς αὐτόν·&nbsp;&nbsp; ἀλλ᾽ οὐδ᾽ εἰ πνεῦμα ἅγιον ἔστιν ἠκούσαμεν.&nbsp;&nbsp;</span>
<span class="ver"><b>3</b></span> <span class="text">εἶπέν τε·&nbsp;&nbsp; εἰς τί οὖν ἐβαπτίσθητε;&nbsp;&nbsp; οἱ δὲ εἶπαν·&nbsp;&nbsp; εἰς τὸ Ἰωάννου βάπτισμα.&nbsp;&nbsp;</span>
<span class="ver"><b>4</b></span> <span class="text">εἶπεν δὲ Παῦλος·&nbsp;&nbsp; Ἰωάννης ἐβάπτισεν βάπτισμα μετανοίας τῷ λαῷ λέγων εἰς τὸν ἐρχόμενον μετ᾽ αὐτὸν ἵνα πιστεύσωσιν, τοῦτ᾽ ἔστιν εἰς τὸν Ἰησοῦν.&nbsp;&nbsp;</span>
<span class="ver"><b>5</b></span> <span class="text">ἀκούσαντες δὲ ἐβαπτίσθησαν εἰς τὸ ὄνομα τοῦ κυρίου Ἰησοῦ,</span>
<span class="ver"><b>6</b></span> <span class="text">καὶ ἐπιθέντος αὐτοῖς τοῦ Παύλου χεῖρας ἦλθεν τὸ πνεῦμα τὸ ἅγιον ἐπ᾽ αὐτούς, ἐλάλουν τε γλώσσαις καὶ ἐπροφήτευον.&nbsp;&nbsp;</span>
<span class="ver"><b>7</b></span> <span class="text">ἦσαν δὲ οἱ πάντες ἄνδρες ὡσεὶ δώδεκα.&nbsp;&nbsp;</span>
<span class="ver"><b>8</b></span> <span class="text">Εἰσελθὼν δὲ εἰς τὴν συναγωγὴν ἐπαρρησιάζετο ἐπὶ μῆνας τρεῖς διαλεγόμενος καὶ πείθων περὶ τῆς βασιλείας τοῦ θεοῦ.&nbsp;&nbsp;</span>
<span class="ver"><b>9</b></span> <span class="text">ὡς δέ τινες ἐσκληρύνοντο καὶ ἠπείθουν κακολογοῦντες τὴν ὁδὸν ἐνώπιον τοῦ πλήθους, ἀποστὰς ἀπ᾽ αὐτῶν ἀφώρισεν τοὺς μαθητὰς καθ᾽ ἡμέραν διαλεγόμενος ἐν τῇ σχολῇ Τυράννου.&nbsp;&nbsp;</span>
<span class="ver"><b>10</b></span> <span class="text">τοῦτο δὲ ἐγένετο ἐπὶ ἔτη δύο, ὥστε πάντας τοὺς κατοικοῦντας τὴν Ἀσίαν ἀκοῦσαι τὸν λόγον τοῦ κυρίου, Ἰουδαίους τε καὶ Ἕλληνας.&nbsp;&nbsp;</span>
<span class="ver"><b>11</b></span> <span class="text">Δυνάμεις τε οὐ τὰς τυχούσας ὁ θεὸς ἐποίει διὰ τῶν χειρῶν Παύλου,</span>
<span class="ver"><b>12</b></span> <span class="text">ὥστε καὶ ἐπὶ τοὺς ἀσθενοῦντας ἀποφέρεσθαι ἀπὸ τοῦ χρωτὸς αὐτοῦ σουδάρια ἢ σιμικίνθια καὶ ἀπαλλάσσεσθαι ἀπ᾽ αὐτῶν τὰς νόσους, τά τε πνεύματα τὰ πονηρὰ ἐκπορεύεσθαι.&nbsp;&nbsp;</span>
<span class="ver"><b>13</b></span> <span class="text">Ἐπεχείρησαν δέ τινες καὶ τῶν περιερχομένων Ἰουδαίων ἐξορκιστῶν ὀνομάζειν ἐπὶ τοὺς ἔχοντας τὰ πνεύματα τὰ πονηρὰ τὸ ὄνομα τοῦ κυρίου Ἰησοῦ λέγοντες·&nbsp;&nbsp; ὁρκίζω ὑμᾶς τὸν Ἰησοῦν ὃν Παῦλος κηρύσσει.&nbsp;&nbsp;</span>
<span class="ver"><b>14</b></span> <span class="text">ἦσαν δέ τινος Σκευᾶ Ἰουδαίου ἀρχιερέως ἑπτὰ υἱοὶ τοῦτο ποιοῦντες.&nbsp;&nbsp;</span>
<span class="ver"><b>15</b></span> <span class="text">ἀποκριθὲν δὲ τὸ πνεῦμα τὸ πονηρὸν εἶπεν αὐτοῖς·&nbsp;&nbsp; τὸν Ἰησοῦν γινώσκω καὶ τὸν Παῦλον ἐπίσταμαι, ὑμεῖς δὲ τίνες ἐστέ;&nbsp;&nbsp;</span>
<span class="ver"><b>16</b></span> <span class="text">καὶ ἐφαλόμενος ὁ ἄνθρωπος ἐπ᾽ αὐτοὺς ἐν ᾧ ἦν τὸ πνεῦμα τὸ πονηρόν, κατακυριεύσας ἀμφοτέρων ἴσχυσεν κατ᾽ αὐτῶν ὥστε γυμνοὺς καὶ τετραυματισμένους ἐκφυγεῖν ἐκ τοῦ οἴκου ἐκείνου.&nbsp;&nbsp;</span>
<span class="ver"><b>17</b></span> <span class="text">τοῦτο δὲ ἐγένετο γνωστὸν πᾶσιν Ἰουδαίοις τε καὶ Ἕλλησιν τοῖς κατοικοῦσιν τὴν Ἔφεσον καὶ ἐπέπεσεν φόβος ἐπὶ πάντας αὐτοὺς καὶ ἐμεγαλύνετο τὸ ὄνομα τοῦ κυρίου Ἰησοῦ.&nbsp;&nbsp;</span>
<span class="ver"><b>18</b></span> <span class="text">Πολλοί τε τῶν πεπιστευκότων ἤρχοντο ἐξομολογούμενοι καὶ ἀναγγέλλοντες τὰς πράξεις αὐτῶν.&nbsp;&nbsp;</span>
<span class="ver"><b>19</b></span> <span class="text">ἱκανοὶ δὲ τῶν τὰ περίεργα πραξάντων συνενέγκαντες τὰς βίβλους κατέκαιον ἐνώπιον πάντων, καὶ συνεψήφισαν τὰς τιμὰς αὐτῶν καὶ εὗρον ἀργυρίου μυριάδας πέντε.&nbsp;&nbsp;</span>
<span class="ver"><b>20</b></span> <span class="text">Οὕτως κατὰ κράτος τοῦ κυρίου ὁ λόγος ηὔξανεν καὶ ἴσχυεν.&nbsp;&nbsp;</span>
<span class="ver"><b>21</b></span> <span class="text">Ὡς δὲ ἐπληρώθη ταῦτα, ἔθετο ὁ Παῦλος ἐν τῷ πνεύματι διελθὼν τὴν Μακεδονίαν καὶ Ἀχαΐαν πορεύεσθαι εἰς Ἱεροσόλυμα εἰπὼν ὅτι μετὰ τὸ γενέσθαι με ἐκεῖ δεῖ με καὶ Ῥώμην ἰδεῖν.&nbsp;&nbsp;</span>
<span class="ver"><b>22</b></span> <span class="text">ἀποστείλας δὲ εἰς τὴν Μακεδονίαν δύο τῶν διακονούντων αὐτῷ, Τιμόθεον καὶ Ἔραστον, αὐτὸς ἐπέσχεν χρόνον εἰς τὴν Ἀσίαν.&nbsp;&nbsp;</span>
<span class="ver"><b>23</b></span> <span class="text">Ἐγένετο δὲ κατὰ τὸν καιρὸν ἐκεῖνον τάραχος οὐκ ὀλίγος περὶ τῆς ὁδοῦ.&nbsp;&nbsp;</span>
<span class="ver"><b>24</b></span> <span class="text">Δημήτριος γάρ τις ὀνόματι, ἀργυροκόπος, ποιῶν ναοὺς ἀργυροῦς Ἀρτέμιδος παρείχετο τοῖς τεχνίταις οὐκ ὀλίγην ἐργασίαν,</span>
<span class="ver"><b>25</b></span> <span class="text">οὓς συναθροίσας καὶ τοὺς περὶ τὰ τοιαῦτα ἐργάτας εἶπεν·&nbsp;&nbsp; ἄνδρες, ἐπίστασθε ὅτι ἐκ ταύτης τῆς ἐργασίας ἡ εὐπορία ἡμῖν ἐστιν</span>
<span class="ver"><b>26</b></span> <span class="text">καὶ θεωρεῖτε καὶ ἀκούετε ὅτι οὐ μόνον Ἐφέσου ἀλλὰ σχεδὸν πάσης τῆς Ἀσίας ὁ Παῦλος οὗτος πείσας μετέστησεν ἱκανὸν ὄχλον λέγων ὅτι οὐκ εἰσὶν θεοὶ οἱ διὰ χειρῶν γινόμενοι.&nbsp;&nbsp;</span>
<span class="ver"><b>27</b></span> <span class="text">οὐ μόνον δὲ τοῦτο κινδυνεύει ἡμῖν τὸ μέρος εἰς ἀπελεγμὸν ἐλθεῖν ἀλλὰ καὶ τὸ τῆς μεγάλης θεᾶς Ἀρτέμιδος ἱερὸν εἰς οὐθὲν λογισθῆναι, μέλλειν τε καὶ καθαιρεῖσθαι τῆς μεγαλειότητος αὐτῆς ἣν ὅλη ἡ Ἀσία καὶ ἡ οἰκουμένη σέβεται.&nbsp;&nbsp;</span>
<span class="ver"><b>28</b></span> <span class="text">Ἀκούσαντες δὲ καὶ γενόμενοι πλήρεις θυμοῦ ἔκραζον λέγοντες·&nbsp;&nbsp; μεγάλη ἡ Ἄρτεμις Ἐφεσίων.&nbsp;&nbsp;</span>
<span class="ver"><b>29</b></span> <span class="text">καὶ ἐπλήσθη ἡ πόλις τῆς συγχύσεως, ὥρμησάν τε ὁμοθυμαδὸν εἰς τὸ θέατρον συναρπάσαντες Γάϊον καὶ Ἀρίσταρχον Μακεδόνας, συνεκδήμους Παύλου.&nbsp;&nbsp;</span>
<span class="ver"><b>30</b></span> <span class="text">Παύλου δὲ βουλομένου εἰσελθεῖν εἰς τὸν δῆμον οὐκ εἴων αὐτὸν οἱ μαθηταί·&nbsp;&nbsp;</span>
<span class="ver"><b>31</b></span> <span class="text">τινὲς δὲ καὶ τῶν Ἀσιαρχῶν, ὄντες αὐτῷ φίλοι, πέμψαντες πρὸς αὐτὸν παρεκάλουν μὴ δοῦναι ἑαυτὸν εἰς τὸ θέατρον.&nbsp;&nbsp;</span>
<span class="ver"><b>32</b></span> <span class="text">ἄλλοι μὲν οὖν ἄλλο τι ἔκραζον·&nbsp;&nbsp; ἦν γὰρ ἡ ἐκκλησία συνκεχυμένη καὶ οἱ πλείους οὐκ ᾔδεισαν τίνος ἕνεκα συνεληλύθεισαν.&nbsp;&nbsp;</span>
<span class="ver"><b>33</b></span> <span class="text">ἐκ δὲ τοῦ ὄχλου συνεβίβασαν Ἀλέξανδρον, προβαλόντων αὐτὸν τῶν Ἰουδαίων·&nbsp;&nbsp; ὁ δὲ Ἀλέξανδρος κατασείσας τὴν χεῖρα ἤθελεν ἀπολογεῖσθαι τῷ δήμῳ.&nbsp;&nbsp;</span>
<span class="ver"><b>34</b></span> <span class="text">ἐπιγνόντες δὲ ὅτι Ἰουδαῖός ἐστιν, φωνὴ ἐγένετο μία ἐκ πάντων ὡς ἐπὶ ὥρας δύο κραζόντων·&nbsp;&nbsp; μεγάλη ἡ Ἄρτεμις Ἐφεσίων.&nbsp;&nbsp;</span>
<span class="ver"><b>35</b></span> <span class="text">Καταστείλας δὲ ὁ γραμματεὺς τὸν ὄχλον φησίν·&nbsp;&nbsp; ἄνδρες Ἐφέσιοι, τίς γάρ ἐστιν ἀνθρώπων ὃς οὐ γινώσκει τὴν Ἐφεσίων πόλιν νεωκόρον οὖσαν τῆς μεγάλης Ἀρτέμιδος καὶ τοῦ διοπετοῦς;&nbsp;&nbsp;</span>
<span class="ver"><b>36</b></span> <span class="text">ἀναντιρρήτων οὖν ὄντων τούτων δέον ἐστὶν ὑμᾶς κατεσταλμένους ὑπάρχειν καὶ μηδὲν προπετὲς πράσσειν.&nbsp;&nbsp;</span>
<span class="ver"><b>37</b></span> <span class="text">ἠγάγετε γὰρ τοὺς ἄνδρας τούτους οὔτε ἱεροσύλους οὔτε βλασφημοῦντας τὴν θεὸν ἡμῶν.&nbsp;&nbsp;</span>
<span class="ver"><b>38</b></span> <span class="text">εἰ μὲν οὖν Δημήτριος καὶ οἱ σὺν αὐτῷ τεχνῖται ἔχουσιν πρός τινα λόγον, ἀγοραῖοι ἄγονται καὶ ἀνθύπατοί εἰσιν, ἐγκαλείτωσαν ἀλλήλοις.&nbsp;&nbsp;</span>
<span class="ver"><b>39</b></span> <span class="text">εἰ δέ τι περὶ ἑτέρων ἐπιζητεῖτε, ἐν τῇ ἐννόμῳ ἐκκλησίᾳ ἐπιλυθήσεται.&nbsp;&nbsp;</span>
<span class="ver"><b>40</b></span> <span class="text">καὶ γὰρ κινδυνεύομεν ἐγκαλεῖσθαι στάσεως περὶ τῆς σήμερον, μηδενὸς αἰτίου ὑπάρχοντος περὶ οὗ οὐ δυνησόμεθα ἀποδοῦναι λόγον περὶ τῆς συστροφῆς ταύτης.&nbsp;&nbsp; καὶ ταῦτα εἰπὼν ἀπέλυσεν τὴν ἐκκλησίαν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;20</div>
<span class="ver"><b>1</b></span> <span class="text">Μετὰ δὲ τὸ παύσασθαι τὸν θόρυβον μεταπεμψάμενος ὁ Παῦλος τοὺς μαθητὰς καὶ παρακαλέσας, ἀσπασάμενος ἐξῆλθεν πορεύεσθαι εἰς Μακεδονίαν.&nbsp;&nbsp;</span>
<span class="ver"><b>2</b></span> <span class="text">διελθὼν δὲ τὰ μέρη ἐκεῖνα καὶ παρακαλέσας αὐτοὺς λόγῳ πολλῷ ἦλθεν εἰς τὴν Ἑλλάδα</span>
<span class="ver"><b>3</b></span> <span class="text">ποιήσας τε μῆνας τρεῖς·&nbsp;&nbsp; γενομένης ἐπιβουλῆς αὐτῷ ὑπὸ τῶν Ἰουδαίων μέλλοντι ἀνάγεσθαι εἰς τὴν Συρίαν, ἐγένετο γνώμης τοῦ ὑποστρέφειν διὰ Μακεδονίας.&nbsp;&nbsp;</span>
<span class="ver"><b>4</b></span> <span class="text">συνείπετο δὲ αὐτῷ Σώπατρος Πύρρου Βεροιαῖος, Θεσσαλονικέων δὲ Ἀρίσταρχος καὶ Σεκοῦνδος, καὶ Γάϊος Δερβαῖος καὶ Τιμόθεος, Ἀσιανοὶ δὲ Τύχικος καὶ Τρόφιμος.&nbsp;&nbsp;</span>
<span class="ver"><b>5</b></span> <span class="text">οὗτοι δὲ προσελθόντες ἔμενον ἡμᾶς ἐν Τρῳάδι,</span>
<span class="ver"><b>6</b></span> <span class="text">ἡμεῖς δὲ ἐξεπλεύσαμεν μετὰ τὰς ἡμέρας τῶν ἀζύμων ἀπὸ Φιλίππων καὶ ἤλθομεν πρὸς αὐτοὺς εἰς τὴν Τρῳάδα ἄχρι ἡμερῶν πέντε, οὗ διετρίψαμεν ἡμέρας ἑπτά.&nbsp;&nbsp;</span>
<span class="ver"><b>7</b></span> <span class="text">Ἐν δὲ τῇ μιᾷ τῶν σαββάτων συνηγμένων ἡμῶν κλάσαι ἄρτον, ὁ Παῦλος διελέγετο αὐτοῖς μέλλων ἐξιέναι τῇ ἐπαύριον, παρέτεινέν τε τὸν λόγον μέχρι μεσονυκτίου.&nbsp;&nbsp;</span>
<span class="ver"><b>8</b></span> <span class="text">ἦσαν δὲ λαμπάδες ἱκαναὶ ἐν τῷ ὑπερῴῳ οὗ ἦμεν συνηγμένοι.&nbsp;&nbsp;</span>
<span class="ver"><b>9</b></span> <span class="text">καθεζόμενος δέ τις νεανίας ὀνόματι Εὔτυχος ἐπὶ τῆς θυρίδος, καταφερόμενος ὕπνῳ βαθεῖ διαλεγομένου τοῦ Παύλου ἐπὶ πλεῖον, κατενεχθεὶς ἀπὸ τοῦ ὕπνου ἔπεσεν ἀπὸ τοῦ τριστέγου κάτω καὶ ἤρθη νεκρός.&nbsp;&nbsp;</span>
<span class="ver"><b>10</b></span> <span class="text">καταβὰς δὲ ὁ Παῦλος ἐπέπεσεν αὐτῷ καὶ συνπεριλαβὼν εἶπεν·&nbsp;&nbsp; μὴ θορυβεῖσθε, ἡ γὰρ ψυχὴ αὐτοῦ ἐν αὐτῷ ἐστιν.&nbsp;&nbsp;</span>
<span class="ver"><b>11</b></span> <span class="text">ἀναβὰς δὲ καὶ κλάσας τὸν ἄρτον καὶ γευσάμενος ἐφ᾽ ἱκανόν τε ὁμιλήσας ἄχρι αὐγῆς, οὕτως ἐξῆλθεν.&nbsp;&nbsp;</span>
<span class="ver"><b>12</b></span> <span class="text">ἤγαγον δὲ τὸν παῖδα ζῶντα καὶ παρεκλήθησαν οὐ μετρίως.&nbsp;&nbsp;</span>
<span class="ver"><b>13</b></span> <span class="text">Ἡμεῖς δὲ προελθόντες ἐπὶ τὸ πλοῖον ἀνήχθημεν ἐπὶ τὴν Ἆσσον ἐκεῖθεν μέλλοντες ἀναλαμβάνειν τὸν Παῦλον·&nbsp;&nbsp; οὕτως γὰρ διατεταγμένος ἦν μέλλων αὐτὸς πεζεύειν.&nbsp;&nbsp;</span>
<span class="ver"><b>14</b></span> <span class="text">ὡς δὲ συνέβαλλεν ἡμῖν εἰς τὴν Ἆσσον, ἀναλαβόντες αὐτὸν ἤλθομεν εἰς Μιτυλήνην,</span>
<span class="ver"><b>15</b></span> <span class="text">κἀκεῖθεν ἀποπλεύσαντες τῇ ἐπιούσῃ κατηντήσαμεν ἄντικρυς Χίου, τῇ δὲ ἑτέρᾳ παρεβάλομεν εἰς Σάμον, τῇ δὲ ἐχομένῃ ἤλθομεν εἰς Μίλητον.&nbsp;&nbsp;</span>
<span class="ver"><b>16</b></span> <span class="text">κεκρίκει γὰρ ὁ Παῦλος παραπλεῦσαι τὴν Ἔφεσον, ὅπως μὴ γένηται αὐτῷ χρονοτριβῆσαι ἐν τῇ Ἀσίᾳ·&nbsp;&nbsp; ἔσπευδεν γὰρ εἰ δυνατὸν εἴη αὐτῷ τὴν ἡμέραν τῆς πεντηκοστῆς γενέσθαι εἰς Ἱεροσόλυμα.&nbsp;&nbsp;</span>
<span class="ver"><b>17</b></span> <span class="text">Ἀπὸ δὲ τῆς Μιλήτου πέμψας εἰς Ἔφεσον μετεκαλέσατο τοὺς πρεσβυτέρους τῆς ἐκκλησίας.&nbsp;&nbsp;</span>
<span class="ver"><b>18</b></span> <span class="text">ὡς δὲ παρεγένοντο πρὸς αὐτὸν εἶπεν αὐτοῖς·&nbsp;&nbsp; ὑμεῖς ἐπίστασθε, ἀπὸ πρώτης ἡμέρας ἀφ᾽ ἧς ἐπέβην εἰς τὴν Ἀσίαν, πῶς μεθ᾽ ὑμῶν τὸν πάντα χρόνον ἐγενόμην,</span>
<span class="ver"><b>19</b></span> <span class="text">δουλεύων τῷ κυρίῳ μετὰ πάσης ταπεινοφροσύνης καὶ δακρύων καὶ πειρασμῶν τῶν συμβάντων μοι ἐν ταῖς ἐπιβουλαῖς τῶν Ἰουδαίων,</span>
<span class="ver"><b>20</b></span> <span class="text">ὡς οὐδὲν ὑπεστειλάμην τῶν συμφερόντων τοῦ μὴ ἀναγγεῖλαι ὑμῖν καὶ διδάξαι ὑμᾶς δημοσίᾳ καὶ κατ᾽ οἴκους,</span>
<span class="ver"><b>21</b></span> <span class="text">διαμαρτυρόμενος Ἰουδαίοις τε καὶ Ἕλλησιν τὴν εἰς θεὸν μετάνοιαν καὶ πίστιν εἰς τὸν κύριον ἡμῶν Ἰησοῦν.&nbsp;&nbsp;</span>
<span class="ver"><b>22</b></span> <span class="text">Καὶ νῦν ἰδοὺ δεδεμένος ἐγὼ τῷ πνεύματι πορεύομαι εἰς Ἰερουσαλὴμ τὰ ἐν αὐτῇ συναντήσοντά μοι μὴ εἰδώς,</span>
<span class="ver"><b>23</b></span> <span class="text">πλὴν ὅτι τὸ πνεῦμα τὸ ἅγιον κατὰ πόλιν διαμαρτύρεταί μοι λέγον ὅτι δεσμὰ καὶ θλίψεις με μένουσιν.&nbsp;&nbsp;</span>
<span class="ver"><b>24</b></span> <span class="text">ἀλλ᾽ οὐδενὸς λόγου ποιοῦμαι τὴν ψυχὴν τιμίαν ἐμαυτῷ ὡς τελειῶσαι τὸν δρόμον μου καὶ τὴν διακονίαν ἣν ἔλαβον παρὰ τοῦ κυρίου Ἰησοῦ, διαμαρτύρασθαι τὸ εὐαγγέλιον τῆς χάριτος τοῦ θεοῦ.&nbsp;&nbsp;</span>
<span class="ver"><b>25</b></span> <span class="text">Καὶ νῦν ἰδοὺ ἐγὼ οἶδα ὅτι οὐκέτι ὄψεσθε τὸ πρόσωπόν μου ὑμεῖς πάντες ἐν οἷς διῆλθον κηρύσσων τὴν βασιλείαν.&nbsp;&nbsp;</span>
<span class="ver"><b>26</b></span> <span class="text">διότι μαρτύρομαι ὑμῖν ἐν τῇ σήμερον ἡμέρᾳ ὅτι καθαρός εἰμι ἀπὸ τοῦ αἵματος πάντων·&nbsp;&nbsp;</span>
<span class="ver"><b>27</b></span> <span class="text">οὐ γὰρ ὑπεστειλάμην τοῦ μὴ ἀναγγεῖλαι πᾶσαν τὴν βουλὴν τοῦ θεοῦ ὑμῖν.&nbsp;&nbsp;</span>
<span class="ver"><b>28</b></span> <span class="text">προσέχετε ἑαυτοῖς καὶ παντὶ τῷ ποιμνίῳ, ἐν ᾧ ὑμᾶς τὸ πνεῦμα τὸ ἅγιον ἔθετο ἐπισκόπους ποιμαίνειν τὴν ἐκκλησίαν τοῦ θεοῦ, ἣν περιεποιήσατο διὰ τοῦ αἵματος τοῦ ἰδίου.&nbsp;&nbsp;</span>
<span class="ver"><b>29</b></span> <span class="text">ἐγὼ οἶδα ὅτι εἰσελεύσονται μετὰ τὴν ἄφιξίν μου λύκοι βαρεῖς εἰς ὑμᾶς μὴ φειδόμενοι τοῦ ποιμνίου,</span>
<span class="ver"><b>30</b></span> <span class="text">καὶ ἐξ ὑμῶν αὐτῶν ἀναστήσονται ἄνδρες λαλοῦντες διεστραμμένα τοῦ ἀποσπᾶν τοὺς μαθητὰς ὀπίσω ἑαυτῶν.&nbsp;&nbsp;</span>
<span class="ver"><b>31</b></span> <span class="text">διὸ γρηγορεῖτε μνημονεύοντες ὅτι τριετίαν νύκτα καὶ ἡμέραν οὐκ ἐπαυσάμην μετὰ δακρύων νουθετῶν ἕνα ἕκαστον.&nbsp;&nbsp;</span>
<span class="ver"><b>32</b></span> <span class="text">Καὶ τὰ νῦν παρατίθεμαι ὑμᾶς τῷ θεῷ καὶ τῷ λόγῳ τῆς χάριτος αὐτοῦ, τῷ δυναμένῳ οἰκοδομῆσαι καὶ δοῦναι τὴν κληρονομίαν ἐν τοῖς ἡγιασμένοις πᾶσιν.&nbsp;&nbsp;</span>
<span class="ver"><b>33</b></span> <span class="text">ἀργυρίου ἢ χρυσίου ἢ ἱματισμοῦ οὐδενὸς ἐπεθύμησα·&nbsp;&nbsp;</span>
<span class="ver"><b>34</b></span> <span class="text">αὐτοὶ γινώσκετε ὅτι ταῖς χρείαις μου καὶ τοῖς οὖσιν μετ᾽ ἐμοῦ ὑπηρέτησαν αἱ χεῖρες αὗται.&nbsp;&nbsp;</span>
<span class="ver"><b>35</b></span> <span class="text">πάντα ὑπέδειξα ὑμῖν ὅτι οὕτως κοπιῶντας δεῖ ἀντιλαμβάνεσθαι τῶν ἀσθενούντων, μνημονεύειν τε τῶν λόγων τοῦ κυρίου Ἰησοῦ ὅτι αὐτὸς εἶπεν·&nbsp;&nbsp; μακάριόν ἐστιν μᾶλλον διδόναι ἢ λαμβάνειν.&nbsp;&nbsp;</span>
<span class="ver"><b>36</b></span> <span class="text">Καὶ ταῦτα εἰπὼν θεὶς τὰ γόνατα αὐτοῦ σὺν πᾶσιν αὐτοῖς προσηύξατο.&nbsp;&nbsp;</span>
<span class="ver"><b>37</b></span> <span class="text">ἱκανὸς δὲ κλαυθμὸς ἐγένετο πάντων καὶ ἐπιπεσόντες ἐπὶ τὸν τράχηλον τοῦ Παύλου κατεφίλουν αὐτόν,</span>
<span class="ver"><b>38</b></span> <span class="text">ὀδυνώμενοι μάλιστα ἐπὶ τῷ λόγῳ ᾧ εἰρήκει, ὅτι οὐκέτι μέλλουσιν τὸ πρόσωπον αὐτοῦ θεωρεῖν.&nbsp;&nbsp; προέπεμπον δὲ αὐτὸν εἰς τὸ πλοῖον.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;21</div>
<span class="ver"><b>1</b></span> <span class="text">Ὡς δὲ ἐγένετο ἀναχθῆναι ἡμᾶς ἀποσπασθέντας ἀπ᾽ αὐτῶν, εὐθυδρομήσαντες ἤλθομεν εἰς τὴν Κῶ, τῇ δὲ ἑξῆς εἰς τὴν Ῥόδον κἀκεῖθεν εἰς Πάταρα,</span>
<span class="ver"><b>2</b></span> <span class="text">καὶ εὑρόντες πλοῖον διαπερῶν εἰς Φοινίκην ἐπιβάντες ἀνήχθημεν.&nbsp;&nbsp;</span>
<span class="ver"><b>3</b></span> <span class="text">ἀναφάναντες δὲ τὴν Κύπρον καὶ καταλιπόντες αὐτὴν εὐώνυμον ἐπλέομεν εἰς Συρίαν καὶ κατήλθομεν εἰς Τύρον·&nbsp;&nbsp; ἐκεῖσε γὰρ τὸ πλοῖον ἦν ἀποφορτιζόμενον τὸν γόμον.&nbsp;&nbsp;</span>
<span class="ver"><b>4</b></span> <span class="text">ἀνευρόντες δὲ τοὺς μαθητὰς ἐπεμείναμεν αὐτοῦ ἡμέρας ἑπτά, οἵτινες τῷ Παύλῳ ἔλεγον διὰ τοῦ πνεύματος μὴ ἐπιβαίνειν εἰς Ἱεροσόλυμα.&nbsp;&nbsp;</span>
<span class="ver"><b>5</b></span> <span class="text">ὅτε δὲ ἐγένετο ἡμᾶς ἐξαρτίσαι τὰς ἡμέρας, ἐξελθόντες ἐπορευόμεθα προπεμπόντων ἡμᾶς πάντων σὺν γυναιξὶν καὶ τέκνοις ἕως ἔξω τῆς πόλεως, καὶ θέντες τὰ γόνατα ἐπὶ τὸν αἰγιαλὸν προσευξάμενοι</span>
<span class="ver"><b>6</b></span> <span class="text">ἀπησπασάμεθα ἀλλήλους καὶ ἀνέβημεν εἰς τὸ πλοῖον, ἐκεῖνοι δὲ ὑπέστρεψαν εἰς τὰ ἴδια.&nbsp;&nbsp;</span>
<span class="ver"><b>7</b></span> <span class="text">Ἡμεῖς δὲ τὸν πλοῦν διανύσαντες ἀπὸ Τύρου κατηντήσαμεν εἰς Πτολεμαΐδα καὶ ἀσπασάμενοι τοὺς ἀδελφοὺς ἐμείναμεν ἡμέραν μίαν παρ᾽ αὐτοῖς.&nbsp;&nbsp;</span>
<span class="ver"><b>8</b></span> <span class="text">τῇ δὲ ἐπαύριον ἐξελθόντες ἤλθομεν εἰς Καισάρειαν καὶ εἰσελθόντες εἰς τὸν οἶκον Φιλίππου τοῦ εὐαγγελιστοῦ, ὄντος ἐκ τῶν ἑπτά, ἐμείναμεν παρ᾽ αὐτῷ.&nbsp;&nbsp;</span>
<span class="ver"><b>9</b></span> <span class="text">τούτῳ δὲ ἦσαν θυγατέρες τέσσαρες παρθένοι προφητεύουσαι.&nbsp;&nbsp;</span>
<span class="ver"><b>10</b></span> <span class="text">Ἐπιμενόντων δὲ ἡμέρας πλείους κατῆλθέν τις ἀπὸ τῆς Ἰουδαίας προφήτης ὀνόματι Ἅγαβος,</span>
<span class="ver"><b>11</b></span> <span class="text">καὶ ἐλθὼν πρὸς ἡμᾶς καὶ ἄρας τὴν ζώνην τοῦ Παύλου, δήσας ἑαυτοῦ τοὺς πόδας καὶ τὰς χεῖρας εἶπεν·&nbsp;&nbsp; τάδε λέγει τὸ πνεῦμα τὸ ἅγιον·&nbsp;&nbsp; τὸν ἄνδρα οὗ ἐστιν ἡ ζώνη αὕτη, οὕτως δήσουσιν ἐν Ἰερουσαλὴμ οἱ Ἰουδαῖοι καὶ παραδώσουσιν εἰς χεῖρας ἐθνῶν.&nbsp;&nbsp;</span>
<span class="ver"><b>12</b></span> <span class="text">ὡς δὲ ἠκούσαμεν ταῦτα, παρεκαλοῦμεν ἡμεῖς τε καὶ οἱ ἐντόπιοι τοῦ μὴ ἀναβαίνειν αὐτὸν εἰς Ἰερουσαλήμ.&nbsp;&nbsp;</span>
<span class="ver"><b>13</b></span> <span class="text">τότε ἀπεκρίθη ὁ Παῦλος·&nbsp;&nbsp; τί ποιεῖτε κλαίοντες καὶ συνθρύπτοντές μου τὴν καρδίαν;&nbsp;&nbsp; ἐγὼ γὰρ οὐ μόνον δεθῆναι ἀλλὰ καὶ ἀποθανεῖν εἰς Ἰερουσαλὴμ ἑτοίμως ἔχω ὑπὲρ τοῦ ὀνόματος τοῦ κυρίου Ἰησοῦ.&nbsp;&nbsp;</span>
<span class="ver"><b>14</b></span> <span class="text">μὴ πειθομένου δὲ αὐτοῦ ἡσυχάσαμεν εἰπόντες·&nbsp;&nbsp; τοῦ κυρίου τὸ θέλημα γινέσθω.&nbsp;&nbsp;</span>
<span class="ver"><b>15</b></span> <span class="text">Μετὰ δὲ τὰς ἡμέρας ταύτας ἐπισκευασάμενοι ἀνεβαίνομεν εἰς Ἱεροσόλυμα·&nbsp;&nbsp;</span>
<span class="ver"><b>16</b></span> <span class="text">συνῆλθον δὲ καὶ τῶν μαθητῶν ἀπὸ Καισαρείας σὺν ἡμῖν, ἄγοντες παρ᾽ ᾧ ξενισθῶμεν Μνάσωνί τινι Κυπρίῳ, ἀρχαίῳ μαθητῇ.&nbsp;&nbsp;</span>
<span class="ver"><b>17</b></span> <span class="text">Γενομένων δὲ ἡμῶν εἰς Ἱεροσόλυμα ἀσμένως ἀπεδέξαντο ἡμᾶς οἱ ἀδελφοί.&nbsp;&nbsp;</span>
<span class="ver"><b>18</b></span> <span class="text">Τῇ δὲ ἐπιούσῃ εἰσῄει ὁ Παῦλος σὺν ἡμῖν πρὸς Ἰάκωβον, πάντες τε παρεγένοντο οἱ πρεσβύτεροι.&nbsp;&nbsp;</span>
<span class="ver"><b>19</b></span> <span class="text">καὶ ἀσπασάμενος αὐτοὺς ἐξηγεῖτο καθ᾽ ἓν ἕκαστον, ὧν ἐποίησεν ὁ θεὸς ἐν τοῖς ἔθνεσιν διὰ τῆς διακονίας αὐτοῦ.&nbsp;&nbsp;</span>
<span class="ver"><b>20</b></span> <span class="text">Οἱ δὲ ἀκούσαντες ἐδόξαζον τὸν θεὸν εἶπόν τε αὐτῷ·&nbsp;&nbsp; θεωρεῖς, ἀδελφέ, πόσαι μυριάδες εἰσὶν ἐν τοῖς Ἰουδαίοις τῶν πεπιστευκότων καὶ πάντες ζηλωταὶ τοῦ νόμου ὑπάρχουσιν·&nbsp;&nbsp;</span>
<span class="ver"><b>21</b></span> <span class="text">κατηχήθησαν δὲ περὶ σοῦ ὅτι ἀποστασίαν διδάσκεις ἀπὸ Μωϋσέως τοὺς κατὰ τὰ ἔθνη πάντας Ἰουδαίους λέγων μὴ περιτέμνειν αὐτοὺς τὰ τέκνα μηδὲ τοῖς ἔθεσιν περιπατεῖν.&nbsp;&nbsp;</span>
<span class="ver"><b>22</b></span> <span class="text">τί οὖν ἐστιν;&nbsp;&nbsp; πάντως ἀκούσονται ὅτι ἐλήλυθας.&nbsp;&nbsp;</span>
<span class="ver"><b>23</b></span> <span class="text">τοῦτο οὖν ποίησον ὅ σοι λέγομεν·&nbsp;&nbsp; εἰσὶν ἡμῖν ἄνδρες τέσσαρες εὐχὴν ἔχοντες ἀφ᾽ ἑαυτῶν.&nbsp;&nbsp;</span>
<span class="ver"><b>24</b></span> <span class="text">τούτους παραλαβὼν ἁγνίσθητι σὺν αὐτοῖς καὶ δαπάνησον ἐπ᾽ αὐτοῖς ἵνα ξυρήσονται τὴν κεφαλήν, καὶ γνώσονται πάντες ὅτι ὧν κατήχηνται περὶ σοῦ οὐδέν ἐστιν ἀλλὰ στοιχεῖς καὶ αὐτὸς φυλάσσων τὸν νόμον.&nbsp;&nbsp;</span>
<span class="ver"><b>25</b></span> <span class="text">περὶ δὲ τῶν πεπιστευκότων ἐθνῶν ἡμεῖς ἀπεστείλαμεν κρίναντες φυλάσσεσθαι αὐτοὺς τό τε εἰδωλόθυτον καὶ αἷμα καὶ πνικτὸν καὶ πορνείαν.&nbsp;&nbsp;</span>
<span class="ver"><b>26</b></span> <span class="text">Τότε ὁ Παῦλος παραλαβὼν τοὺς ἄνδρας τῇ ἐχομένῃ ἡμέρᾳ σὺν αὐτοῖς ἁγνισθείς, εἰσῄει εἰς τὸ ἱερὸν διαγγέλλων τὴν ἐκπλήρωσιν τῶν ἡμερῶν τοῦ ἁγνισμοῦ ἕως οὗ προσηνέχθη ὑπὲρ ἑνὸς ἑκάστου αὐτῶν ἡ προσφορά.&nbsp;&nbsp;</span>
<span class="ver"><b>27</b></span> <span class="text">Ὡς δὲ ἔμελλον αἱ ἑπτὰ ἡμέραι συντελεῖσθαι, οἱ ἀπὸ τῆς Ἀσίας Ἰουδαῖοι θεασάμενοι αὐτὸν ἐν τῷ ἱερῷ συνέχεον πάντα τὸν ὄχλον καὶ ἐπέβαλον ἐπ᾽ αὐτὸν τὰς χεῖρας</span>
<span class="ver"><b>28</b></span> <span class="text">κράζοντες·&nbsp;&nbsp; ἄνδρες Ἰσραηλεῖται, βοηθεῖτε·&nbsp;&nbsp; οὗτός ἐστιν ὁ ἄνθρωπος ὁ κατὰ τοῦ λαοῦ καὶ τοῦ νόμου καὶ τοῦ τόπου τούτου πάντας πανταχῇ διδάσκων, ἔτι τε καὶ Ἕλληνας εἰσήγαγεν εἰς τὸ ἱερὸν καὶ κεκοίνωκεν τὸν ἅγιον τόπον τοῦτον.&nbsp;&nbsp;</span>
<span class="ver"><b>29</b></span> <span class="text">ἦσαν γὰρ προεωρακότες Τρόφιμον τὸν Ἐφέσιον ἐν τῇ πόλει σὺν αὐτῷ, ὃν ἐνόμιζον ὅτι εἰς τὸ ἱερὸν εἰσήγαγεν ὁ Παῦλος.&nbsp;&nbsp;</span>
<span class="ver"><b>30</b></span> <span class="text">ἐκινήθη τε ἡ πόλις ὅλη καὶ ἐγένετο συνδρομὴ τοῦ λαοῦ, καὶ ἐπιλαβόμενοι τοῦ Παύλου εἷλκον αὐτὸν ἔξω τοῦ ἱεροῦ καὶ εὐθέως ἐκλείσθησαν αἱ θύραι.&nbsp;&nbsp;</span>
<span class="ver"><b>31</b></span> <span class="text">Ζητούντων τε αὐτὸν ἀποκτεῖναι ἀνέβη φάσις τῷ χιλιάρχῳ τῆς σπείρης ὅτι ὅλη συνχύννεται Ἰερουσαλήμ.&nbsp;&nbsp;</span>
<span class="ver"><b>32</b></span> <span class="text">ὃς ἐξαυτῆς παραλαβὼν στρατιώτας καὶ ἑκατοντάρχας κατέδραμεν ἐπ᾽ αὐτούς, οἱ δὲ ἰδόντες τὸν χιλίαρχον καὶ τοὺς στρατιώτας ἐπαύσαντο τύπτοντες τὸν Παῦλον.&nbsp;&nbsp;</span>
<span class="ver"><b>33</b></span> <span class="text">τότε ἐγγίσας ὁ χιλίαρχος ἐπελάβετο αὐτοῦ καὶ ἐκέλευσεν δεθῆναι ἁλύσεσιν δυσίν, καὶ ἐπυνθάνετο τίς εἴη καὶ τί ἐστιν πεποιηκώς.&nbsp;&nbsp;</span>
<span class="ver"><b>34</b></span> <span class="text">ἄλλοι δὲ ἄλλο τι ἐπεφώνουν ἐν τῷ ὄχλῳ.&nbsp;&nbsp; μὴ δυναμένου δὲ αὐτοῦ γνῶναι τὸ ἀσφαλὲς διὰ τὸν θόρυβον ἐκέλευσεν ἄγεσθαι αὐτὸν εἰς τὴν παρεμβολήν.&nbsp;&nbsp;</span>
<span class="ver"><b>35</b></span> <span class="text">ὅτε δὲ ἐγένετο ἐπὶ τοὺς ἀναβαθμούς, συνέβη βαστάζεσθαι αὐτὸν ὑπὸ τῶν στρατιωτῶν διὰ τὴν βίαν τοῦ ὄχλου,</span>
<span class="ver"><b>36</b></span> <span class="text">ἠκολούθει γὰρ τὸ πλῆθος τοῦ λαοῦ κράζοντες·&nbsp;&nbsp; αἶρε αὐτόν.&nbsp;&nbsp;</span>
<span class="ver"><b>37</b></span> <span class="text">Μέλλων τε εἰσάγεσθαι εἰς τὴν παρεμβολὴν ὁ Παῦλος λέγει τῷ χιλιάρχῳ·&nbsp;&nbsp; εἰ ἔξεστίν μοι εἰπεῖν τι πρὸς σέ;&nbsp;&nbsp; ὁ δὲ ἔφη·&nbsp;&nbsp; Ἑλληνιστὶ γινώσκεις;&nbsp;&nbsp;</span>
<span class="ver"><b>38</b></span> <span class="text">οὐκ ἄρα σὺ εἶ ὁ Αἰγύπτιος ὁ πρὸ τούτων τῶν ἡμερῶν ἀναστατώσας καὶ ἐξαγαγὼν εἰς τὴν ἔρημον τοὺς τετρακισχιλίους ἄνδρας τῶν σικαρίων;&nbsp;&nbsp;</span>
<span class="ver"><b>39</b></span> <span class="text">εἶπεν δὲ ὁ Παῦλος·&nbsp;&nbsp; ἐγὼ ἄνθρωπος μέν εἰμι Ἰουδαῖος, Ταρσεὺς τῆς Κιλικίας, οὐκ ἀσήμου πόλεως πολίτης·&nbsp;&nbsp; δέομαι δέ σου, ἐπίτρεψόν μοι λαλῆσαι πρὸς τὸν λαόν.&nbsp;&nbsp;</span>
<span class="ver"><b>40</b></span> <span class="text">ἐπιτρέψαντος δὲ αὐτοῦ ὁ Παῦλος ἑστὼς ἐπὶ τῶν ἀναβαθμῶν κατέσεισεν τῇ χειρὶ τῷ λαῷ.&nbsp;&nbsp; πολλῆς δὲ σιγῆς γενομένης προσεφώνησεν τῇ Ἑβραΐδι διαλέκτῳ λέγων·&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;22</div>
<span class="ver"><b>1</b></span> <span class="text">Ἄνδρες ἀδελφοὶ καὶ πατέρες, ἀκούσατέ μου τῆς πρὸς ὑμᾶς νυνὶ ἀπολογίας.&nbsp;&nbsp;</span>
<span class="ver"><b>2</b></span> <span class="text">ἀκούσαντες δὲ ὅτι τῇ Ἑβραΐδι διαλέκτῳ προσεφώνει αὐτοῖς, μᾶλλον παρέσχον ἡσυχίαν.&nbsp;&nbsp; καὶ φησίν·&nbsp;&nbsp;</span>
<span class="ver"><b>3</b></span> <span class="text">ἐγώ εἰμι ἀνὴρ Ἰουδαῖος, γεγεννημένος ἐν Ταρσῷ τῆς Κιλικίας, ἀνατεθραμμένος δὲ ἐν τῇ πόλει ταύτῃ, παρὰ τοὺς πόδας Γαμαλιὴλ πεπαιδευμένος κατὰ ἀκρίβειαν τοῦ πατρῴου νόμου, ζηλωτὴς ὑπάρχων τοῦ θεοῦ καθὼς πάντες ὑμεῖς ἐστε σήμερον·&nbsp;&nbsp;</span>
<span class="ver"><b>4</b></span> <span class="text">ὃς ταύτην τὴν ὁδὸν ἐδίωξα ἄχρι θανάτου δεσμεύων καὶ παραδιδοὺς εἰς φυλακὰς ἄνδρας τε καὶ γυναῖκας,</span>
<span class="ver"><b>5</b></span> <span class="text">ὡς καὶ ὁ ἀρχιερεὺς μαρτυρεῖ μοι καὶ πᾶν τὸ πρεσβυτέριον, παρ᾽ ὧν καὶ ἐπιστολὰς δεξάμενος πρὸς τοὺς ἀδελφοὺς εἰς Δαμασκὸν ἐπορευόμην, ἄξων καὶ τοὺς ἐκεῖσε ὄντας δεδεμένους εἰς Ἰερουσαλὴμ ἵνα τιμωρηθῶσιν.&nbsp;&nbsp;</span>
<span class="ver"><b>6</b></span> <span class="text">Ἐγένετο δέ μοι πορευομένῳ καὶ ἐγγίζοντι τῇ Δαμασκῷ περὶ μεσημβρίαν ἐξαίφνης ἐκ τοῦ οὐρανοῦ περιαστράψαι φῶς ἱκανὸν περὶ ἐμέ,</span>
<span class="ver"><b>7</b></span> <span class="text">ἔπεσά τε εἰς τὸ ἔδαφος καὶ ἤκουσα φωνῆς λεγούσης μοι·&nbsp;&nbsp; Σαοὺλ Σαούλ, τί με διώκεις;&nbsp;&nbsp;</span>
<span class="ver"><b>8</b></span> <span class="text">ἐγὼ δὲ ἀπεκρίθην·&nbsp;&nbsp; τίς εἶ, κύριε;&nbsp;&nbsp; εἶπέν τε πρός ἐμέ·&nbsp;&nbsp; ἐγώ εἰμι Ἰησοῦς ὁ Ναζωραῖος, ὃν σὺ διώκεις.&nbsp;&nbsp;</span>
<span class="ver"><b>9</b></span> <span class="text">οἱ δὲ σὺν ἐμοὶ ὄντες τὸ μὲν φῶς ἐθεάσαντο τὴν δὲ φωνὴν οὐκ ἤκουσαν τοῦ λαλοῦντός μοι.&nbsp;&nbsp;</span>
<span class="ver"><b>10</b></span> <span class="text">εἶπον δέ·&nbsp;&nbsp; τί ποιήσω, κύριε;&nbsp;&nbsp; ὁ δὲ κύριος εἶπεν πρός με·&nbsp;&nbsp; ἀναστὰς πορεύου εἰς Δαμασκὸν κἀκεῖ σοι λαληθήσεται περὶ πάντων ὧν τέτακταί σοι ποιῆσαι.&nbsp;&nbsp;</span>
<span class="ver"><b>11</b></span> <span class="text">ὡς δὲ οὐκ ἐνέβλεπον ἀπὸ τῆς δόξης τοῦ φωτὸς ἐκείνου, χειραγωγούμενος ὑπὸ τῶν συνόντων μοι ἦλθον εἰς Δαμασκόν.&nbsp;&nbsp;</span>
<span class="ver"><b>12</b></span> <span class="text">Ἁνανίας δέ τις, ἀνὴρ εὐλαβὴς κατὰ τὸν νόμον, μαρτυρούμενος ὑπὸ πάντων τῶν κατοικούντων Ἰουδαίων,</span>
<span class="ver"><b>13</b></span> <span class="text">ἐλθὼν πρός ἐμὲ καὶ ἐπιστὰς εἶπέν μοι·&nbsp;&nbsp; Σαοὺλ ἀδελφέ, ἀνάβλεψον.&nbsp;&nbsp; κἀγὼ αὐτῇ τῇ ὥρᾳ ἀνέβλεψα εἰς αὐτόν.&nbsp;&nbsp;</span>
<span class="ver"><b>14</b></span> <span class="text">ὁ δὲ εἶπεν·&nbsp;&nbsp; ὁ θεὸς τῶν πατέρων ἡμῶν προεχειρίσατό σε γνῶναι τὸ θέλημα αὐτοῦ καὶ ἰδεῖν τὸν δίκαιον καὶ ἀκοῦσαι φωνὴν ἐκ τοῦ στόματος αὐτοῦ,</span>
<span class="ver"><b>15</b></span> <span class="text">ὅτι ἔσῃ μάρτυς αὐτῷ πρὸς πάντας ἀνθρώπους ὧν ἑώρακας καὶ ἤκουσας.&nbsp;&nbsp;</span>
<span class="ver"><b>16</b></span> <span class="text">καὶ νῦν τί μέλλεις;&nbsp;&nbsp; ἀναστὰς βάπτισαι καὶ ἀπόλουσαι τὰς ἁμαρτίας σου ἐπικαλεσάμενος τὸ ὄνομα αὐτοῦ.&nbsp;&nbsp;</span>
<span class="ver"><b>17</b></span> <span class="text">Ἐγένετο δέ μοι ὑποστρέψαντι εἰς Ἰερουσαλὴμ καὶ προσευχομένου μου ἐν τῷ ἱερῷ γενέσθαι με ἐν ἐκστάσει</span>
<span class="ver"><b>18</b></span> <span class="text">καὶ ἰδεῖν αὐτὸν λέγοντά μοι·&nbsp;&nbsp; σπεῦσον καὶ ἔξελθε ἐν τάχει ἐξ Ἰερουσαλήμ, διότι οὐ παραδέξονταί σου μαρτυρίαν περὶ ἐμοῦ.&nbsp;&nbsp;</span>
<span class="ver"><b>19</b></span> <span class="text">κἀγὼ εἶπον·&nbsp;&nbsp; κύριε, αὐτοὶ ἐπίστανται ὅτι ἐγὼ ἤμην φυλακίζων καὶ δέρων κατὰ τὰς συναγωγὰς τοὺς πιστεύοντας ἐπὶ σέ,</span>
<span class="ver"><b>20</b></span> <span class="text">καὶ ὅτε ἐξεχύννετο τὸ αἷμα Στεφάνου τοῦ μάρτυρός σου, καὶ αὐτὸς ἤμην ἐφεστὼς καὶ συνευδοκῶν καὶ φυλάσσων τὰ ἱμάτια τῶν ἀναιρούντων αὐτόν.&nbsp;&nbsp;</span>
<span class="ver"><b>21</b></span> <span class="text">καὶ εἶπεν πρός με·&nbsp;&nbsp; πορεύου, ὅτι ἐγὼ εἰς ἔθνη μακρὰν ἐξαποστελῶ σε.&nbsp;&nbsp;</span>
<span class="ver"><b>22</b></span> <span class="text">Ἤκουον δὲ αὐτοῦ ἄχρι τούτου τοῦ λόγου καὶ ἐπῆραν τὴν φωνὴν αὐτῶν λέγοντες·&nbsp;&nbsp; αἶρε ἀπὸ τῆς γῆς τὸν τοιοῦτον, οὐ γὰρ καθῆκεν αὐτὸν ζῆν.&nbsp;&nbsp;</span>
<span class="ver"><b>23</b></span> <span class="text">κραυγαζόντων τε αὐτῶν καὶ ῥιπτούντων τὰ ἱμάτια καὶ κονιορτὸν βαλλόντων εἰς τὸν ἀέρα,</span>
<span class="ver"><b>24</b></span> <span class="text">ἐκέλευσεν ὁ χιλίαρχος εἰσάγεσθαι αὐτὸν εἰς τὴν παρεμβολήν, εἴπας μάστιξιν ἀνετάζεσθαι αὐτὸν ἵνα ἐπιγνῷ δι᾽ ἣν αἰτίαν οὕτως ἐπεφώνουν αὐτῷ.&nbsp;&nbsp;</span>
<span class="ver"><b>25</b></span> <span class="text">ὡς δὲ προέτειναν αὐτὸν τοῖς ἱμᾶσιν, εἶπεν πρὸς τὸν ἑστῶτα ἑκατόνταρχον ὁ Παῦλος·&nbsp;&nbsp; εἰ ἄνθρωπον Ῥωμαῖον καὶ ἀκατάκριτον ἔξεστιν ὑμῖν μαστίζειν;&nbsp;&nbsp;</span>
<span class="ver"><b>26</b></span> <span class="text">ἀκούσας δὲ ὁ ἑκατοντάρχης προσελθὼν τῷ χιλιάρχῳ ἀπήγγειλεν λέγων·&nbsp;&nbsp; τί μέλλεις ποιεῖν;&nbsp;&nbsp; ὁ γὰρ ἄνθρωπος οὗτος Ῥωμαῖός ἐστιν.&nbsp;&nbsp;</span>
<span class="ver"><b>27</b></span> <span class="text">προσελθὼν δὲ ὁ χιλίαρχος εἶπεν αὐτῷ·&nbsp;&nbsp; λέγε μοι, σὺ Ῥωμαῖος εἶ;&nbsp;&nbsp; ὁ δὲ ἔφη·&nbsp;&nbsp; ναί.&nbsp;&nbsp;</span>
<span class="ver"><b>28</b></span> <span class="text">ἀπεκρίθη δὲ ὁ χιλίαρχος·&nbsp;&nbsp; ἐγὼ πολλοῦ κεφαλαίου τὴν πολιτείαν ταύτην ἐκτησάμην.&nbsp;&nbsp; ὁ δὲ Παῦλος ἔφη·&nbsp;&nbsp; ἐγὼ δὲ καὶ γεγέννημαι.&nbsp;&nbsp;</span>
<span class="ver"><b>29</b></span> <span class="text">εὐθέως οὖν ἀπέστησαν ἀπ᾽ αὐτοῦ οἱ μέλλοντες αὐτὸν ἀνετάζειν, καὶ ὁ χιλίαρχος δὲ ἐφοβήθη ἐπιγνοὺς ὅτι Ῥωμαῖός ἐστιν καὶ ὅτι αὐτὸν ἦν δεδεκώς.&nbsp;&nbsp;</span>
<span class="ver"><b>30</b></span> <span class="text">Τῇ δὲ ἐπαύριον βουλόμενος γνῶναι τὸ ἀσφαλές, τὸ τί κατηγορεῖται ὑπὸ τῶν Ἰουδαίων, ἔλυσεν αὐτὸν καὶ ἐκέλευσεν συνελθεῖν τοὺς ἀρχιερεῖς καὶ πᾶν τὸ συνέδριον, καὶ καταγαγὼν τὸν Παῦλον ἔστησεν εἰς αὐτούς.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;23</div>
<span class="ver"><b>1</b></span> <span class="text">Ἀτενίσας δὲ ὁ Παῦλος τῷ συνεδρίῳ εἶπεν·&nbsp;&nbsp; ἄνδρες ἀδελφοί, ἐγὼ πάσῃ συνειδήσει ἀγαθῇ πεπολίτευμαι τῷ θεῷ ἄχρι ταύτης τῆς ἡμέρας.&nbsp;&nbsp;</span>
<span class="ver"><b>2</b></span> <span class="text">ὁ δὲ ἀρχιερεὺς Ἁνανίας ἐπέταξεν τοῖς παρεστῶσιν αὐτῷ τύπτειν αὐτοῦ τὸ στόμα.&nbsp;&nbsp;</span>
<span class="ver"><b>3</b></span> <span class="text">τότε ὁ Παῦλος πρὸς αὐτὸν εἶπεν·&nbsp;&nbsp; τύπτειν σε μέλλει ὁ θεός, τοῖχε κεκονιαμένε·&nbsp;&nbsp; καὶ σὺ κάθῃ κρίνων με κατὰ τὸν νόμον καὶ παρανομῶν κελεύεις με τύπτεσθαι;&nbsp;&nbsp;</span>
<span class="ver"><b>4</b></span> <span class="text">οἱ δὲ παρεστῶτες εἶπαν·&nbsp;&nbsp; τὸν ἀρχιερέα τοῦ θεοῦ λοιδορεῖς;&nbsp;&nbsp;</span>
<span class="ver"><b>5</b></span> <span class="text">ἔφη τε ὁ Παῦλος·&nbsp;&nbsp; οὐκ ᾔδειν, ἀδελφοί, ὅτι ἐστὶν ἀρχιερεύς·&nbsp;&nbsp; γέγραπται γὰρ ὅτι ἄρχοντα τοῦ λαοῦ σου οὐκ ἐρεῖς κακῶς.&nbsp;&nbsp;</span>
<span class="ver"><b>6</b></span> <span class="text">Γνοὺς δὲ ὁ Παῦλος ὅτι τὸ ἓν μέρος ἐστὶν Σαδδουκαίων τὸ δὲ ἕτερον Φαρισαίων ἔκραζεν ἐν τῷ συνεδρίῳ·&nbsp;&nbsp; ἄνδρες ἀδελφοί, ἐγὼ Φαρισαῖός εἰμι, υἱὸς Φαρισαίων, περὶ ἐλπίδος καὶ ἀναστάσεως νεκρῶν ἐγὼ κρίνομαι.&nbsp;&nbsp;</span>
<span class="ver"><b>7</b></span> <span class="text">τοῦτο δὲ αὐτοῦ λαλοῦντος ἐγένετο στάσις τῶν Φαρισαίων καὶ Σαδδουκαίων καὶ ἐσχίσθη τὸ πλῆθος.&nbsp;&nbsp;</span>
<span class="ver"><b>8</b></span> <span class="text">Σαδδουκαῖοι μὲν γὰρ λέγουσιν μὴ εἶναι ἀνάστασιν μήτε ἄγγελον μήτε πνεῦμα, Φαρισαῖοι δὲ ὁμολογοῦσιν τὰ ἀμφότερα.&nbsp;&nbsp;</span>
<span class="ver"><b>9</b></span> <span class="text">ἐγένετο δὲ κραυγὴ μεγάλη, καὶ ἀναστάντες τινὲς τῶν γραμματέων τοῦ μέρους τῶν Φαρισαίων διεμάχοντο λέγοντες·&nbsp;&nbsp; οὐδὲν κακὸν εὑρίσκομεν ἐν τῷ ἀνθρώπῳ τούτῳ·&nbsp;&nbsp; εἰ δὲ πνεῦμα ἐλάλησεν αὐτῷ ἢ ἄγγελος;&nbsp;&nbsp;</span>
<span class="ver"><b>10</b></span> <span class="text">Πολλῆς δὲ γινομένης στάσεως φοβηθεὶς ὁ χιλίαρχος μὴ διασπασθῇ ὁ Παῦλος ὑπ᾽ αὐτῶν ἐκέλευσεν τὸ στράτευμα καταβὰν ἁρπάσαι αὐτὸν ἐκ μέσου αὐτῶν ἄγειν τε εἰς τὴν παρεμβολήν.&nbsp;&nbsp;</span>
<span class="ver"><b>11</b></span> <span class="text">Τῇ δὲ ἐπιούσῃ νυκτὶ ἐπιστὰς αὐτῷ ὁ κύριος εἶπεν·&nbsp;&nbsp; θάρσει·&nbsp;&nbsp; ὡς γὰρ διεμαρτύρω τὰ περὶ ἐμοῦ εἰς Ἰερουσαλήμ, οὕτω σε δεῖ καὶ εἰς Ῥώμην μαρτυρῆσαι.&nbsp;&nbsp;</span>
<span class="ver"><b>12</b></span> <span class="text">Γενομένης δὲ ἡμέρας ποιήσαντες συστροφὴν οἱ Ἰουδαῖοι ἀνεθεμάτισαν ἑαυτοὺς λέγοντες μήτε φαγεῖν μήτε πιεῖν ἕως οὗ ἀποκτείνωσιν τὸν Παῦλον.&nbsp;&nbsp;</span>
<span class="ver"><b>13</b></span> <span class="text">ἦσαν δὲ πλείους τεσσεράκοντα οἱ ταύτην τὴν συνωμοσίαν ποιησάμενοι,</span>
<span class="ver"><b>14</b></span> <span class="text">οἵτινες προσελθόντες τοῖς ἀρχιερεῦσιν καὶ τοῖς πρεσβυτέροις εἶπαν·&nbsp;&nbsp; ἀναθέματι ἀνεθεματίσαμεν ἑαυτοὺς μηδενὸς γεύσασθαι ἕως οὗ ἀποκτείνωμεν τὸν Παῦλον.&nbsp;&nbsp;</span>
<span class="ver"><b>15</b></span> <span class="text">νῦν οὖν ὑμεῖς ἐμφανίσατε τῷ χιλιάρχῳ σὺν τῷ συνεδρίῳ ὅπως καταγάγῃ αὐτὸν εἰς ὑμᾶς ὡς μέλλοντας διαγινώσκειν ἀκριβέστερον τὰ περὶ αὐτοῦ·&nbsp;&nbsp; ἡμεῖς δὲ πρὸ τοῦ ἐγγίσαι αὐτὸν ἕτοιμοί ἐσμεν τοῦ ἀνελεῖν αὐτόν.&nbsp;&nbsp;</span>
<span class="ver"><b>16</b></span> <span class="text">Ἀκούσας δὲ ὁ υἱὸς τῆς ἀδελφῆς Παύλου τὴν ἐνέδραν, παραγενόμενος καὶ εἰσελθὼν εἰς τὴν παρεμβολὴν ἀπήγγειλεν τῷ Παύλῳ.&nbsp;&nbsp;</span>
<span class="ver"><b>17</b></span> <span class="text">προσκαλεσάμενος δὲ ὁ Παῦλος ἕνα τῶν ἑκατονταρχῶν ἔφη·&nbsp;&nbsp; τὸν νεανίαν τοῦτον ἄπαγε πρὸς τὸν χιλίαρχον, ἔχει γὰρ ἀπαγγεῖλαί τι αὐτῷ.&nbsp;&nbsp;</span>
<span class="ver"><b>18</b></span> <span class="text">ὁ μὲν οὖν παραλαβὼν αὐτὸν ἤγαγεν πρὸς τὸν χιλίαρχον καὶ φησίν·&nbsp;&nbsp; ὁ δέσμιος Παῦλος προσκαλεσάμενός με ἠρώτησεν τοῦτον τὸν νεανίαν ἀγαγεῖν πρὸς σὲ ἔχοντά τι λαλῆσαί σοι.&nbsp;&nbsp;</span>
<span class="ver"><b>19</b></span> <span class="text">ἐπιλαβόμενος δὲ τῆς χειρὸς αὐτοῦ ὁ χιλίαρχος καὶ ἀναχωρήσας κατ᾽ ἰδίαν ἐπυνθάνετο, τί ἐστιν ὃ ἔχεις ἀπαγγεῖλαί μοι;&nbsp;&nbsp;</span>
<span class="ver"><b>20</b></span> <span class="text">εἶπεν δὲ ὅτι οἱ Ἰουδαῖοι συνέθεντο τοῦ ἐρωτῆσαί σε ὅπως αὔριον τὸν Παῦλον καταγάγῃς εἰς τὸ συνέδριον ὡς μέλλων τι ἀκριβέστερον πυνθάνεσθαι περὶ αὐτοῦ.&nbsp;&nbsp;</span>
<span class="ver"><b>21</b></span> <span class="text">σὺ οὖν μὴ πεισθῇς αὐτοῖς·&nbsp;&nbsp; ἐνεδρεύουσιν γὰρ αὐτὸν ἐξ αὐτῶν ἄνδρες πλείους τεσσεράκοντα, οἵτινες ἀνεθεμάτισαν ἑαυτοὺς μήτε φαγεῖν μήτε πιεῖν ἕως οὗ ἀνέλωσιν αὐτόν, καὶ νῦν εἰσιν ἕτοιμοι προσδεχόμενοι τὴν ἀπὸ σοῦ ἐπαγγελίαν.&nbsp;&nbsp;</span>
<span class="ver"><b>22</b></span> <span class="text">ὁ μὲν οὖν χιλίαρχος ἀπέλυσεν τὸν νεανίσκον παραγγείλας μηδενὶ ἐκλαλῆσαι ὅτι ταῦτα ἐνεφάνισας πρός ἐμέ.&nbsp;&nbsp;</span>
<span class="ver"><b>23</b></span> <span class="text">Καὶ προσκαλεσάμενος τινας δύο τῶν ἑκατονταρχῶν εἶπεν·&nbsp;&nbsp; ἑτοιμάσατε στρατιώτας διακοσίους, ὅπως πορευθῶσιν ἕως Καισαρείας, καὶ ἱππεῖς ἑβδομήκοντα καὶ δεξιολάβους διακοσίους ἀπὸ τρίτης ὥρας τῆς νυκτός,</span>
<span class="ver"><b>24</b></span> <span class="text">κτήνη τε παραστῆσαι ἵνα ἐπιβιβάσαντες τὸν Παῦλον διασώσωσιν πρὸς Φήλικα τὸν ἡγεμόνα,</span>
<span class="ver"><b>25</b></span> <span class="text">γράψας ἐπιστολὴν ἔχουσαν τὸν τύπον τοῦτον·&nbsp;&nbsp;</span>
<span class="ver"><b>26</b></span> <span class="text">Κλαύδιος Λυσίας τῷ κρατίστῳ ἡγεμόνι Φήλικι χαίρειν.&nbsp;&nbsp;</span>
<span class="ver"><b>27</b></span> <span class="text">Τὸν ἄνδρα τοῦτον συνλημφθέντα ὑπὸ τῶν Ἰουδαίων καὶ μέλλοντα ἀναιρεῖσθαι ὑπ᾽ αὐτῶν ἐπιστὰς σὺν τῷ στρατεύματι ἐξειλάμην μαθὼν ὅτι Ῥωμαῖός ἐστιν.&nbsp;&nbsp;</span>
<span class="ver"><b>28</b></span> <span class="text">βουλόμενός τε ἐπιγνῶναι τὴν αἰτίαν δι᾽ ἣν ἐνεκάλουν αὐτῷ, κατήγαγον εἰς τὸ συνέδριον αὐτῶν</span>
<span class="ver"><b>29</b></span> <span class="text">ὃν εὗρον ἐνκαλούμενον περὶ ζητημάτων τοῦ νόμου αὐτῶν, μηδὲν δὲ ἄξιον θανάτου ἢ δεσμῶν ἔχοντα ἔγκλημα.&nbsp;&nbsp;</span>
<span class="ver"><b>30</b></span> <span class="text">μηνυθείσης δέ μοι ἐπιβουλῆς εἰς τὸν ἄνδρα ἔσεσθαι ἐξαυτῆς ἔπεμψα πρὸς σὲ παραγγείλας καὶ τοῖς κατηγόροις λέγειν πρὸς αὐτὸν ἐπὶ σοῦ.&nbsp;&nbsp;</span>
<span class="ver"><b>31</b></span> <span class="text">Οἱ μὲν οὖν στρατιῶται κατὰ τὸ διατεταγμένον αὐτοῖς ἀναλαβόντες τὸν Παῦλον ἤγαγον διὰ νυκτὸς εἰς τὴν Ἀντιπατρίδα,</span>
<span class="ver"><b>32</b></span> <span class="text">τῇ δὲ ἐπαύριον ἐάσαντες τοὺς ἱππεῖς ἀπέρχεσθαι σὺν αὐτῷ ὑπέστρεψαν εἰς τὴν παρεμβολήν·&nbsp;&nbsp;</span>
<span class="ver"><b>33</b></span> <span class="text">οἵτινες εἰσελθόντες εἰς τὴν Καισάρειαν καὶ ἀναδόντες τὴν ἐπιστολὴν τῷ ἡγεμόνι παρέστησαν καὶ τὸν Παῦλον αὐτῷ.&nbsp;&nbsp;</span>
<span class="ver"><b>34</b></span> <span class="text">ἀναγνοὺς δὲ καὶ ἐπερωτήσας ἐκ ποίας ἐπαρχείας ἐστίν, καὶ πυθόμενος ὅτι ἀπὸ Κιλικίας,</span>
<span class="ver"><b>35</b></span> <span class="text">διακούσομαί σου, ἔφη, ὅταν καὶ οἱ κατήγοροί σου παραγένωνται·&nbsp;&nbsp; κελεύσας ἐν τῷ πραιτωρίῳ τοῦ Ἡρῴδου φυλάσσεσθαι αὐτόν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;24</div>
<span class="ver"><b>1</b></span> <span class="text">Μετὰ δὲ πέντε ἡμέρας κατέβη ὁ ἀρχιερεὺς Ἁνανίας μετὰ πρεσβυτέρων τινῶν καὶ ῥήτορος Τερτύλλου τινός, οἵτινες ἐνεφάνισαν τῷ ἡγεμόνι κατὰ τοῦ Παύλου.&nbsp;&nbsp;</span>
<span class="ver"><b>2</b></span> <span class="text">κληθέντος δὲ αὐτοῦ ἤρξατο κατηγορεῖν ὁ Τέρτυλλος λέγων·&nbsp;&nbsp; πολλῆς εἰρήνης τυγχάνοντες διὰ σοῦ καὶ διορθωμάτων γινομένων τῷ ἔθνει τούτῳ διὰ τῆς σῆς προνοίας,</span>
<span class="ver"><b>3</b></span> <span class="text">πάντῃ τε καὶ πανταχοῦ ἀποδεχόμεθα, κράτιστε Φῆλιξ, μετὰ πάσης εὐχαριστίας.&nbsp;&nbsp;</span>
<span class="ver"><b>4</b></span> <span class="text">ἵνα δὲ μὴ ἐπὶ πλεῖόν σε ἐνκόπτω, παρακαλῶ ἀκοῦσαί σε ἡμῶν συντόμως τῇ σῇ ἐπιεικείᾳ.&nbsp;&nbsp;</span>
<span class="ver"><b>5</b></span> <span class="text">εὑρόντες γὰρ τὸν ἄνδρα τοῦτον λοιμὸν καὶ κινοῦντα στάσεις πᾶσιν τοῖς Ἰουδαίοις τοῖς κατὰ τὴν οἰκουμένην πρωτοστάτην τε τῆς τῶν Ναζωραίων αἱρέσεως,</span>
<span class="ver"><b>6</b></span> <span class="text">ὃς καὶ τὸ ἱερὸν ἐπείρασεν βεβηλῶσαι ὃν καὶ ἐκρατήσαμεν,</span>
<span class="ver"><b>7</b></span> <span class="text"></span>
<span class="ver"><b>8</b></span> <span class="text">παρ᾽ οὗ δυνήσῃ αὐτὸς ἀνακρίνας περὶ πάντων τούτων ἐπιγνῶναι ὧν ἡμεῖς κατηγοροῦμεν αὐτοῦ.&nbsp;&nbsp;</span>
<span class="ver"><b>9</b></span> <span class="text">συνεπέθεντο δὲ καὶ οἱ Ἰουδαῖοι φάσκοντες ταῦτα οὕτως ἔχειν.&nbsp;&nbsp;</span>
<span class="ver"><b>10</b></span> <span class="text">Ἀπεκρίθη τε ὁ Παῦλος νεύσαντος αὐτῷ τοῦ ἡγεμόνος λέγειν·&nbsp;&nbsp; ἐκ πολλῶν ἐτῶν ὄντα σε κριτὴν τῷ ἔθνει τούτῳ ἐπιστάμενος εὐθύμως τὰ περὶ ἐμαυτοῦ ἀπολογοῦμαι,</span>
<span class="ver"><b>11</b></span> <span class="text">δυναμένου σου ἐπιγνῶναι ὅτι οὐ πλείους εἰσίν μοι ἡμέραι δώδεκα ἀφ᾽ ἧς ἀνέβην προσκυνήσων εἰς Ἰερουσαλήμ.&nbsp;&nbsp;</span>
<span class="ver"><b>12</b></span> <span class="text">καὶ οὔτε ἐν τῷ ἱερῷ εὗρόν με πρός τινα διαλεγόμενον ἢ ἐπίστασιν ποιοῦντα ὄχλου οὔτε ἐν ταῖς συναγωγαῖς οὔτε κατὰ τὴν πόλιν,</span>
<span class="ver"><b>13</b></span> <span class="text">οὐδὲ παραστῆσαι δύνανταί σοι περὶ ὧν νυνὶ κατηγοροῦσίν μου.&nbsp;&nbsp;</span>
<span class="ver"><b>14</b></span> <span class="text">ὁμολογῶ δὲ τοῦτό σοι ὅτι κατὰ τὴν ὁδὸν ἣν λέγουσιν αἵρεσιν, οὕτως λατρεύω τῷ πατρῴῳ θεῷ πιστεύων πᾶσιν τοῖς κατὰ τὸν νόμον καὶ τοῖς ἐν τοῖς προφήταις γεγραμμένοις,</span>
<span class="ver"><b>15</b></span> <span class="text">ἐλπίδα ἔχων εἰς τὸν θεὸν ἣν καὶ αὐτοὶ οὗτοι προσδέχονται, ἀνάστασιν μέλλειν ἔσεσθαι δικαίων τε καὶ ἀδίκων.&nbsp;&nbsp;</span>
<span class="ver"><b>16</b></span> <span class="text">ἐν τούτῳ καὶ αὐτὸς ἀσκῶ ἀπρόσκοπον συνείδησιν ἔχειν πρὸς τὸν θεὸν καὶ τοὺς ἀνθρώπους διὰ παντός.&nbsp;&nbsp;</span>
<span class="ver"><b>17</b></span> <span class="text">δι᾽ ἐτῶν δὲ πλειόνων ἐλεημοσύνας ποιήσων εἰς τὸ ἔθνος μου παρεγενόμην καὶ προσφοράς,</span>
<span class="ver"><b>18</b></span> <span class="text">ἐν αἷς εὗρόν με ἡγνισμένον ἐν τῷ ἱερῷ οὐ μετὰ ὄχλου οὐδὲ μετὰ θορύβου,</span>
<span class="ver"><b>19</b></span> <span class="text">τινὲς δὲ ἀπὸ τῆς Ἀσίας Ἰουδαῖοι, οὓς ἔδει ἐπὶ σοῦ παρεῖναι καὶ κατηγορεῖν εἴ τι ἔχοιεν πρὸς ἐμέ.&nbsp;&nbsp;</span>
<span class="ver"><b>20</b></span> <span class="text">ἢ αὐτοὶ οὗτοι εἰπάτωσαν τί εὗρον ἀδίκημα στάντος μου ἐπὶ τοῦ συνεδρίου,</span>
<span class="ver"><b>21</b></span> <span class="text">ἢ περὶ μιᾶς ταύτης φωνῆς ἧς ἐκέκραξα ἐν αὐτοῖς ἑστὼς ὅτι περὶ ἀναστάσεως νεκρῶν ἐγὼ κρίνομαι σήμερον ἐφ᾽ ὑμῶν.&nbsp;&nbsp;</span>
<span class="ver"><b>22</b></span> <span class="text">Ἀνεβάλετο δὲ αὐτοὺς ὁ Φῆλιξ, ἀκριβέστερον εἰδὼς τὰ περὶ τῆς ὁδοῦ εἴπας·&nbsp;&nbsp; ὅταν Λυσίας ὁ χιλίαρχος καταβῇ, διαγνώσομαι τὰ καθ᾽ ὑμᾶς·&nbsp;&nbsp;</span>
<span class="ver"><b>23</b></span> <span class="text">διαταξάμενος τῷ ἑκατοντάρχῃ τηρεῖσθαι αὐτὸν ἔχειν τε ἄνεσιν καὶ μηδένα κωλύειν τῶν ἰδίων αὐτοῦ ὑπηρετεῖν αὐτῷ.&nbsp;&nbsp;</span>
<span class="ver"><b>24</b></span> <span class="text">Μετὰ δὲ ἡμέρας τινὰς παραγενόμενος ὁ Φῆλιξ σὺν Δρουσίλλῃ τῇ ἰδίᾳ γυναικὶ οὔσῃ Ἰουδαίᾳ μετεπέμψατο τὸν Παῦλον καὶ ἤκουσεν αὐτοῦ περὶ τῆς εἰς Χριστὸν Ἰησοῦν πίστεως.&nbsp;&nbsp;</span>
<span class="ver"><b>25</b></span> <span class="text">διαλεγομένου δὲ αὐτοῦ περὶ δικαιοσύνης καὶ ἐγκρατείας καὶ τοῦ κρίματος τοῦ μέλλοντος, ἔμφοβος γενόμενος ὁ Φῆλιξ ἀπεκρίθη·&nbsp;&nbsp; τὸ νῦν ἔχον πορεύου, καιρὸν δὲ μεταλαβὼν μετακαλέσομαί σε,</span>
<span class="ver"><b>26</b></span> <span class="text">ἅμα καὶ ἐλπίζων ὅτι χρήματα δοθήσεται αὐτῷ ὑπὸ τοῦ Παύλου·&nbsp;&nbsp; διὸ καὶ πυκνότερον αὐτὸν μεταπεμπόμενος ὡμίλει αὐτῷ.&nbsp;&nbsp;</span>
<span class="ver"><b>27</b></span> <span class="text">Διετίας δὲ πληρωθείσης ἔλαβεν διάδοχον ὁ Φῆλιξ Πόρκιον Φῆστον, θέλων τε χάριτα καταθέσθαι τοῖς Ἰουδαίοις ὁ Φῆλιξ κατέλιπεν τὸν Παῦλον δεδεμένον.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;25</div>
<span class="ver"><b>1</b></span> <span class="text">Φῆστος οὖν ἐπιβὰς τῇ ἐπαρχείᾳ μετὰ τρεῖς ἡμέρας ἀνέβη εἰς Ἱεροσόλυμα ἀπὸ Καισαρείας,</span>
<span class="ver"><b>2</b></span> <span class="text">ἐνεφάνισάν τε αὐτῷ οἱ ἀρχιερεῖς καὶ οἱ πρῶτοι τῶν Ἰουδαίων κατὰ τοῦ Παύλου καὶ παρεκάλουν αὐτὸν</span>
<span class="ver"><b>3</b></span> <span class="text">αἰτούμενοι χάριν κατ᾽ αὐτοῦ ὅπως μεταπέμψηται αὐτὸν εἰς Ἰερουσαλήμ, ἐνέδραν ποιοῦντες ἀνελεῖν αὐτὸν κατὰ τὴν ὁδόν.&nbsp;&nbsp;</span>
<span class="ver"><b>4</b></span> <span class="text">ὁ μὲν οὖν Φῆστος ἀπεκρίθη τηρεῖσθαι τὸν Παῦλον εἰς Καισάρειαν, ἑαυτὸν δὲ μέλλειν ἐν τάχει ἐκπορεύεσθαι·&nbsp;&nbsp;</span>
<span class="ver"><b>5</b></span> <span class="text">οἱ οὖν ἐν ὑμῖν, φησίν, δυνατοὶ συνκαταβάντες εἴ τί ἐστιν ἐν τῷ ἀνδρὶ ἄτοπον κατηγορείτωσαν αὐτοῦ.&nbsp;&nbsp;</span>
<span class="ver"><b>6</b></span> <span class="text">Διατρίψας δὲ ἐν αὐτοῖς ἡμέρας οὐ πλείους ὀκτὼ ἢ δέκα, καταβὰς εἰς Καισάρειαν, τῇ ἐπαύριον καθίσας ἐπὶ τοῦ βήματος ἐκέλευσεν τὸν Παῦλον ἀχθῆναι.&nbsp;&nbsp;</span>
<span class="ver"><b>7</b></span> <span class="text">παραγενομένου δὲ αὐτοῦ περιέστησαν αὐτὸν οἱ ἀπὸ Ἱεροσολύμων καταβεβηκότες Ἰουδαῖοι πολλὰ καὶ βαρέα αἰτιώματα καταφέροντες ἃ οὐκ ἴσχυον ἀποδεῖξαι,</span>
<span class="ver"><b>8</b></span> <span class="text">τοῦ Παύλου ἀπολογουμένου ὅτι οὔτε εἰς τὸν νόμον τῶν Ἰουδαίων οὔτε εἰς τὸ ἱερὸν οὔτε εἰς Καίσαρά τι ἥμαρτον.&nbsp;&nbsp;</span>
<span class="ver"><b>9</b></span> <span class="text">Ὁ Φῆστος δὲ θέλων τοῖς Ἰουδαίοις χάριν καταθέσθαι ἀποκριθεὶς τῷ Παύλῳ εἶπεν·&nbsp;&nbsp; θέλεις εἰς Ἱεροσόλυμα ἀναβὰς ἐκεῖ περὶ τούτων κριθῆναι ἐπ᾽ ἐμοῦ;&nbsp;&nbsp;</span>
<span class="ver"><b>10</b></span> <span class="text">εἶπεν δὲ ὁ Παῦλος·&nbsp;&nbsp; ἐπὶ τοῦ βήματος Καίσαρος ἑστώς εἰμι, οὗ με δεῖ κρίνεσθαι.&nbsp;&nbsp; Ἰουδαίους οὐδὲν ἠδίκησα ὡς καὶ σὺ κάλλιον ἐπιγινώσκεις.&nbsp;&nbsp;</span>
<span class="ver"><b>11</b></span> <span class="text">εἰ μὲν οὖν ἀδικῶ καὶ ἄξιον θανάτου πέπραχά τι, οὐ παραιτοῦμαι τὸ ἀποθανεῖν·&nbsp;&nbsp; εἰ δὲ οὐδέν ἐστιν ὧν οὗτοι κατηγοροῦσίν μου, οὐδείς με δύναται αὐτοῖς χαρίσασθαι·&nbsp;&nbsp; Καίσαρα ἐπικαλοῦμαι.&nbsp;&nbsp;</span>
<span class="ver"><b>12</b></span> <span class="text">τότε ὁ Φῆστος συνλαλήσας μετὰ τοῦ συμβουλίου ἀπεκρίθη·&nbsp;&nbsp; Καίσαρα ἐπικέκλησαι, ἐπὶ Καίσαρα πορεύσῃ.&nbsp;&nbsp;</span>
<span class="ver"><b>13</b></span> <span class="text">Ἡμερῶν δὲ διαγενομένων τινῶν Ἀγρίππας ὁ βασιλεὺς καὶ Βερνίκη κατήντησαν εἰς Καισάρειαν ἀσπασάμενοι τὸν Φῆστον.&nbsp;&nbsp;</span>
<span class="ver"><b>14</b></span> <span class="text">ὡς δὲ πλείους ἡμέρας διέτριβον ἐκεῖ, ὁ Φῆστος τῷ βασιλεῖ ἀνέθετο τὰ κατὰ τὸν Παῦλον λέγων·&nbsp;&nbsp; ἀνήρ τίς ἐστιν καταλελειμμένος ὑπὸ Φήλικος δέσμιος,</span>
<span class="ver"><b>15</b></span> <span class="text">περὶ οὗ γενομένου μου εἰς Ἱεροσόλυμα ἐνεφάνισαν οἱ ἀρχιερεῖς καὶ οἱ πρεσβύτεροι τῶν Ἰουδαίων αἰτούμενοι κατ᾽ αὐτοῦ καταδίκην.&nbsp;&nbsp;</span>
<span class="ver"><b>16</b></span> <span class="text">πρὸς οὓς ἀπεκρίθην ὅτι οὐκ ἔστιν ἔθος Ῥωμαίοις χαρίζεσθαί τινα ἄνθρωπον πρὶν ἢ ὁ κατηγορούμενος κατὰ πρόσωπον ἔχοι τοὺς κατηγόρους τόπον τε ἀπολογίας λάβοι περὶ τοῦ ἐνκλήματος.&nbsp;&nbsp;</span>
<span class="ver"><b>17</b></span> <span class="text">συνελθόντων οὖν αὐτῶν ἐνθάδε ἀναβολὴν μηδεμίαν ποιησάμενος τῇ ἑξῆς καθίσας ἐπὶ τοῦ βήματος ἐκέλευσα ἀχθῆναι τὸν ἄνδρα·&nbsp;&nbsp;</span>
<span class="ver"><b>18</b></span> <span class="text">περὶ οὗ σταθέντες οἱ κατήγοροι οὐδεμίαν αἰτίαν ἔφερον ὧν ἐγὼ ὑπενόουν πονηρῶν,</span>
<span class="ver"><b>19</b></span> <span class="text">ζητήματα δέ τινα περὶ τῆς ἰδίας δεισιδαιμονίας εἶχον πρὸς αὐτὸν καὶ περί τινος Ἰησοῦ τεθνηκότος ὃν ἔφασκεν ὁ Παῦλος ζῆν.&nbsp;&nbsp;</span>
<span class="ver"><b>20</b></span> <span class="text">ἀπορούμενος δὲ ἐγὼ τὴν περὶ τούτων ζήτησιν ἔλεγον εἰ βούλοιτο πορεύεσθαι εἰς Ἱεροσόλυμα κἀκεῖ κρίνεσθαι περὶ τούτων.&nbsp;&nbsp;</span>
<span class="ver"><b>21</b></span> <span class="text">τοῦ δὲ Παύλου ἐπικαλεσαμένου τηρηθῆναι αὐτὸν εἰς τὴν τοῦ Σεβαστοῦ διάγνωσιν, ἐκέλευσα τηρεῖσθαι αὐτὸν ἕως οὗ ἀναπέμψω αὐτὸν πρὸς Καίσαρα.&nbsp;&nbsp;</span>
<span class="ver"><b>22</b></span> <span class="text">Ἀγρίππας δὲ πρὸς τὸν Φῆστον·&nbsp;&nbsp; ἐβουλόμην καὶ αὐτὸς τοῦ ἀνθρώπου ἀκοῦσαι.&nbsp;&nbsp; αὔριον, φησίν, ἀκούσῃ αὐτοῦ.&nbsp;&nbsp;</span>
<span class="ver"><b>23</b></span> <span class="text">Τῇ οὖν ἐπαύριον ἐλθόντος τοῦ Ἀγρίππα καὶ τῆς Βερνίκης μετὰ πολλῆς φαντασίας καὶ εἰσελθόντων εἰς τὸ ἀκροατήριον σύν τε χιλιάρχοις καὶ ἀνδράσιν τοῖς κατ᾽ ἐξοχὴν τῆς πόλεως καὶ κελεύσαντος τοῦ Φήστου ἤχθη ὁ Παῦλος.&nbsp;&nbsp;</span>
<span class="ver"><b>24</b></span> <span class="text">καί φησιν ὁ Φῆστος·&nbsp;&nbsp; Ἀγρίππα βασιλεῦ καὶ πάντες οἱ συνπαρόντες ἡμῖν ἄνδρες, θεωρεῖτε τοῦτον περὶ οὗ ἅπαν τὸ πλῆθος τῶν Ἰουδαίων ἐνέτυχόν μοι ἔν τε Ἱεροσολύμοις καὶ ἐνθάδε βοῶντες μὴ δεῖν αὐτὸν ζῆν μηκέτι.&nbsp;&nbsp;</span>
<span class="ver"><b>25</b></span> <span class="text">ἐγὼ δὲ κατελαβόμην μηδὲν ἄξιον αὐτὸν θανάτου πεπραχέναι, αὐτοῦ δὲ τούτου ἐπικαλεσαμένου τὸν Σεβαστὸν ἔκρινα πέμπειν.&nbsp;&nbsp;</span>
<span class="ver"><b>26</b></span> <span class="text">περὶ οὗ ἀσφαλές τι γράψαι τῷ κυρίῳ οὐκ ἔχω, διὸ προήγαγον αὐτὸν ἐφ᾽ ὑμῶν καὶ μάλιστα ἐπὶ σοῦ, βασιλεῦ Ἀγρίππα, ὅπως τῆς ἀνακρίσεως γενομένης σχῶ τί γράψω·&nbsp;&nbsp;</span>
<span class="ver"><b>27</b></span> <span class="text">ἄλογον γάρ μοι δοκεῖ πέμποντα δέσμιον μὴ καὶ τὰς κατ᾽ αὐτοῦ αἰτίας σημᾶναι.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;26</div>
<span class="ver"><b>1</b></span> <span class="text">Ἀγρίππας δὲ πρὸς τὸν Παῦλον ἔφη·&nbsp;&nbsp; ἐπιτρέπεταί σοι περὶ σεαυτοῦ λέγειν.&nbsp;&nbsp; τότε ὁ Παῦλος ἐκτείνας τὴν χεῖρα ἀπελογεῖτο·&nbsp;&nbsp;</span>
<span class="ver"><b>2</b></span> <span class="text">Περὶ πάντων ὧν ἐνκαλοῦμαι ὑπὸ Ἰουδαίων, βασιλεῦ Ἀγρίππα, ἥγημαι ἐμαυτὸν μακάριον ἐπὶ σοῦ μέλλων σήμερον ἀπολογεῖσθαι</span>
<span class="ver"><b>3</b></span> <span class="text">μάλιστα γνώστην ὄντα σε πάντων τῶν κατὰ Ἰουδαίους ἐθῶν τε καὶ ζητημάτων, διὸ δέομαι μακροθύμως ἀκοῦσαί μου.&nbsp;&nbsp;</span>
<span class="ver"><b>4</b></span> <span class="text">Τὴν μὲν οὖν βίωσίν μου τὴν ἐκ νεότητος τὴν ἀπ᾽ ἀρχῆς γενομένην ἐν τῷ ἔθνει μου ἔν τε Ἱεροσολύμοις ἴσασιν πάντες οἱ Ἰουδαῖοι</span>
<span class="ver"><b>5</b></span> <span class="text">προγινώσκοντές με ἄνωθεν, ἐὰν θέλωσιν μαρτυρεῖν, ὅτι κατὰ τὴν ἀκριβεστάτην αἵρεσιν τῆς ἡμετέρας θρησκείας ἔζησα Φαρισαῖος.&nbsp;&nbsp;</span>
<span class="ver"><b>6</b></span> <span class="text">καὶ νῦν ἐπ᾽ ἐλπίδι τῆς εἰς τοὺς πατέρας ἡμῶν ἐπαγγελίας γενομένης ὑπὸ τοῦ θεοῦ ἕστηκα κρινόμενος,</span>
<span class="ver"><b>7</b></span> <span class="text">εἰς ἣν τὸ δωδεκάφυλον ἡμῶν ἐν ἐκτενείᾳ νύκτα καὶ ἡμέραν λατρεῦον ἐλπίζει καταντῆσαι, περὶ ἧς ἐλπίδος ἐνκαλοῦμαι ὑπὸ Ἰουδαίων, βασιλεῦ.&nbsp;&nbsp;</span>
<span class="ver"><b>8</b></span> <span class="text">τί ἄπιστον κρίνεται παρ᾽ ὑμῖν εἰ ὁ θεὸς νεκροὺς ἐγείρει;&nbsp;&nbsp;</span>
<span class="ver"><b>9</b></span> <span class="text">Ἐγὼ μὲν οὖν ἔδοξα ἐμαυτῷ πρὸς τὸ ὄνομα Ἰησοῦ τοῦ Ναζωραίου δεῖν πολλὰ ἐναντία πρᾶξαι,</span>
<span class="ver"><b>10</b></span> <span class="text">ὃ καὶ ἐποίησα ἐν Ἱεροσολύμοις, καὶ πολλούς τε τῶν ἁγίων ἐγὼ ἐν φυλακαῖς κατέκλεισα τὴν παρὰ τῶν ἀρχιερέων ἐξουσίαν λαβὼν ἀναιρουμένων τε αὐτῶν κατήνεγκα ψῆφον.&nbsp;&nbsp;</span>
<span class="ver"><b>11</b></span> <span class="text">καὶ κατὰ πάσας τὰς συναγωγὰς πολλάκις τιμωρῶν αὐτοὺς ἠνάγκαζον βλασφημεῖν περισσῶς τε ἐμμαινόμενος αὐτοῖς ἐδίωκον ἕως καὶ εἰς τὰς ἔξω πόλεις.&nbsp;&nbsp;</span>
<span class="ver"><b>12</b></span> <span class="text">Ἐν οἷς πορευόμενος εἰς τὴν Δαμασκὸν μετ᾽ ἐξουσίας καὶ ἐπιτροπῆς τῆς τῶν ἀρχιερέων</span>
<span class="ver"><b>13</b></span> <span class="text">ἡμέρας μέσης κατὰ τὴν ὁδὸν εἶδον, βασιλεῦ, οὐρανόθεν ὑπὲρ τὴν λαμπρότητα τοῦ ἡλίου περιλάμψαν με φῶς καὶ τοὺς σὺν ἐμοὶ πορευομένους.&nbsp;&nbsp;</span>
<span class="ver"><b>14</b></span> <span class="text">πάντων τε καταπεσόντων ἡμῶν εἰς τὴν γῆν ἤκουσα φωνὴν λέγουσαν πρός με τῇ Ἑβραΐδι διαλέκτῳ·&nbsp;&nbsp; Σαοὺλ Σαούλ, τί με διώκεις;&nbsp;&nbsp; σκληρόν σοι πρὸς κέντρα λακτίζειν.&nbsp;&nbsp;</span>
<span class="ver"><b>15</b></span> <span class="text">ἐγὼ δὲ εἶπα·&nbsp;&nbsp; τίς εἶ, κύριε;&nbsp;&nbsp; ὁ δὲ κύριος εἶπεν·&nbsp;&nbsp; ἐγώ εἰμι Ἰησοῦς ὃν σὺ διώκεις.&nbsp;&nbsp;</span>
<span class="ver"><b>16</b></span> <span class="text">ἀλλὰ ἀνάστηθι καὶ στῆθι ἐπὶ τοὺς πόδας σου·&nbsp;&nbsp; εἰς τοῦτο γὰρ ὤφθην σοι, προχειρίσασθαί σε ὑπηρέτην καὶ μάρτυρα ὧν τε εἶδές με ὧν τε ὀφθήσομαί σοι,</span>
<span class="ver"><b>17</b></span> <span class="text">ἐξαιρούμενός σε ἐκ τοῦ λαοῦ καὶ ἐκ τῶν ἐθνῶν εἰς οὓς ἐγὼ ἀποστέλλω σε</span>
<span class="ver"><b>18</b></span> <span class="text">ἀνοῖξαι ὀφθαλμοὺς αὐτῶν, τοῦ ἐπιστρέψαι ἀπὸ σκότους εἰς φῶς καὶ τῆς ἐξουσίας τοῦ σατανᾶ ἐπὶ τὸν θεόν, τοῦ λαβεῖν αὐτοὺς ἄφεσιν ἁμαρτιῶν καὶ κλῆρον ἐν τοῖς ἡγιασμένοις πίστει τῇ εἰς ἐμέ.&nbsp;&nbsp;</span>
<span class="ver"><b>19</b></span> <span class="text">Ὅθεν, βασιλεῦ Ἀγρίππα, οὐκ ἐγενόμην ἀπειθὴς τῇ οὐρανίῳ ὀπτασίᾳ</span>
<span class="ver"><b>20</b></span> <span class="text">ἀλλὰ τοῖς ἐν Δαμασκῷ πρῶτόν τε καὶ Ἱεροσολύμοις, πᾶσάν τε τὴν χώραν τῆς Ἰουδαίας καὶ τοῖς ἔθνεσιν ἀπήγγελλον μετανοεῖν καὶ ἐπιστρέφειν ἐπὶ τὸν θεόν, ἄξια τῆς μετανοίας ἔργα πράσσοντας.&nbsp;&nbsp;</span>
<span class="ver"><b>21</b></span> <span class="text">ἕνεκα τούτων με Ἰουδαῖοι συλλαβόμενοι ἐν τῷ ἱερῷ ἐπειρῶντο διαχειρίσασθαι.&nbsp;&nbsp;</span>
<span class="ver"><b>22</b></span> <span class="text">ἐπικουρίας οὖν τυχὼν τῆς ἀπὸ τοῦ θεοῦ ἄχρι τῆς ἡμέρας ταύτης ἕστηκα μαρτυρόμενος μικρῷ τε καὶ μεγάλῳ οὐδὲν ἐκτὸς λέγων ὧν τε οἱ προφῆται ἐλάλησαν μελλόντων γίνεσθαι καὶ Μωϋσῆς,</span>
<span class="ver"><b>23</b></span> <span class="text">εἰ παθητὸς ὁ χριστός, εἰ πρῶτος ἐξ ἀναστάσεως νεκρῶν φῶς μέλλει καταγγέλλειν τῷ τε λαῷ καὶ τοῖς ἔθνεσιν.&nbsp;&nbsp;</span>
<span class="ver"><b>24</b></span> <span class="text">Ταῦτα δὲ αὐτοῦ ἀπολογουμένου ὁ Φῆστος μεγάλῃ τῇ φωνῇ φησιν·&nbsp;&nbsp; μαίνῃ, Παῦλε·&nbsp;&nbsp; τὰ πολλά σε γράμματα εἰς μανίαν περιτρέπει.&nbsp;&nbsp;</span>
<span class="ver"><b>25</b></span> <span class="text">ὁ δὲ Παῦλος·&nbsp;&nbsp; οὐ μαίνομαι, φησίν, κράτιστε Φῆστε, ἀλλὰ ἀληθείας καὶ σωφροσύνης ῥήματα ἀποφθέγγομαι.&nbsp;&nbsp;</span>
<span class="ver"><b>26</b></span> <span class="text">ἐπίσταται γὰρ περὶ τούτων ὁ βασιλεὺς πρὸς ὃν καὶ παρρησιαζόμενος λαλῶ, λανθάνειν γὰρ αὐτόν τι τούτων οὐ πείθομαι οὐθέν·&nbsp;&nbsp; οὐ γάρ ἐστιν ἐν γωνίᾳ πεπραγμένον τοῦτο.&nbsp;&nbsp;</span>
<span class="ver"><b>27</b></span> <span class="text">πιστεύεις, βασιλεῦ Ἀγρίππα, τοῖς προφήταις;&nbsp;&nbsp; οἶδα ὅτι πιστεύεις.&nbsp;&nbsp;</span>
<span class="ver"><b>28</b></span> <span class="text">ὁ δὲ Ἀγρίππας πρὸς τὸν Παῦλον·&nbsp;&nbsp; ἐν ὀλίγῳ με πείθεις Χριστιανὸν ποιῆσαι.&nbsp;&nbsp;</span>
<span class="ver"><b>29</b></span> <span class="text">ὁ δὲ Παῦλος·&nbsp;&nbsp; εὐξαίμην ἂν τῷ θεῷ καὶ ἐν ὀλίγῳ καὶ ἐν μεγάλῳ οὐ μόνον σὲ ἀλλὰ καὶ πάντας τοὺς ἀκούοντάς μου σήμερον γενέσθαι τοιούτους ὁποῖος καὶ ἐγώ εἰμι παρεκτὸς τῶν δεσμῶν τούτων.&nbsp;&nbsp;</span>
<span class="ver"><b>30</b></span> <span class="text">Ἀνέστη τε ὁ βασιλεὺς καὶ ὁ ἡγεμὼν ἥ τε Βερνίκη καὶ οἱ συνκαθήμενοι αὐτοῖς,</span>
<span class="ver"><b>31</b></span> <span class="text">καὶ ἀναχωρήσαντες ἐλάλουν πρὸς ἀλλήλους λέγοντες ὅτι οὐδὲν θανάτου ἢ δεσμῶν ἄξιόν τι πράσσει ὁ ἄνθρωπος οὗτος.&nbsp;&nbsp;</span>
<span class="ver"><b>32</b></span> <span class="text">Ἀγρίππας δὲ τῷ Φήστῳ ἔφη·&nbsp;&nbsp; ἀπολελύσθαι ἐδύνατο ὁ ἄνθρωπος οὗτος εἰ μὴ ἐπεκέκλητο Καίσαρα.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;27</div>
<span class="ver"><b>1</b></span> <span class="text">Ὡς δὲ ἐκρίθη τοῦ ἀποπλεῖν ἡμᾶς εἰς τὴν Ἰταλίαν, παρεδίδουν τόν τε Παῦλον καί τινας ἑτέρους δεσμώτας ἑκατοντάρχῃ ὀνόματι Ἰουλίῳ σπείρης Σεβαστῆς.&nbsp;&nbsp;</span>
<span class="ver"><b>2</b></span> <span class="text">ἐπιβάντες δὲ πλοίῳ Ἀδραμυττηνῷ μέλλοντι πλεῖν εἰς τοὺς κατὰ τὴν Ἀσίαν τόπους ἀνήχθημεν ὄντος σὺν ἡμῖν Ἀριστάρχου Μακεδόνος Θεσσαλονικέως.&nbsp;&nbsp;</span>
<span class="ver"><b>3</b></span> <span class="text">τῇ τε ἑτέρᾳ κατήχθημεν εἰς Σιδῶνα, φιλανθρώπως τε ὁ Ἰούλιος τῷ Παύλῳ χρησάμενος ἐπέτρεψεν πρὸς τοὺς φίλους πορευθέντι ἐπιμελείας τυχεῖν.&nbsp;&nbsp;</span>
<span class="ver"><b>4</b></span> <span class="text">κἀκεῖθεν ἀναχθέντες ὑπεπλεύσαμεν τὴν Κύπρον διὰ τὸ τοὺς ἀνέμους εἶναι ἐναντίους,</span>
<span class="ver"><b>5</b></span> <span class="text">τό τε πέλαγος τὸ κατὰ τὴν Κιλικίαν καὶ Παμφυλίαν διαπλεύσαντες κατήλθαμεν εἰς Μύρρα τῆς Λυκίας.&nbsp;&nbsp;</span>
<span class="ver"><b>6</b></span> <span class="text">Κἀκεῖ εὑρὼν ὁ ἑκατοντάρχης πλοῖον Ἀλεξανδρῖνον πλέον εἰς τὴν Ἰταλίαν ἐνεβίβασεν ἡμᾶς εἰς αὐτό.&nbsp;&nbsp;</span>
<span class="ver"><b>7</b></span> <span class="text">ἐν ἱκαναῖς δὲ ἡμέραις βραδυπλοοῦντες καὶ μόλις γενόμενοι κατὰ τὴν Κνίδον, μὴ προσεῶντος ἡμᾶς τοῦ ἀνέμου ὑπεπλεύσαμεν τὴν Κρήτην κατὰ Σαλμώνην,</span>
<span class="ver"><b>8</b></span> <span class="text">μόλις τε παραλεγόμενοι αὐτὴν ἤλθομεν εἰς τόπον τινὰ καλούμενον Καλοὺς λιμένας ᾧ ἐγγὺς πόλις ἦν Λασαία.&nbsp;&nbsp;</span>
<span class="ver"><b>9</b></span> <span class="text">Ἱκανοῦ δὲ χρόνου διαγενομένου καὶ ὄντος ἤδη ἐπισφαλοῦς τοῦ πλοὸς διὰ τὸ καὶ τὴν νηστείαν ἤδη παρεληλυθέναι παρῄνει ὁ Παῦλος</span>
<span class="ver"><b>10</b></span> <span class="text">λέγων αὐτοῖς·&nbsp;&nbsp; ἄνδρες, θεωρῶ ὅτι μετὰ ὕβρεως καὶ πολλῆς ζημίας οὐ μόνον τοῦ φορτίου καὶ τοῦ πλοίου ἀλλὰ καὶ τῶν ψυχῶν ἡμῶν μέλλειν ἔσεσθαι τὸν πλοῦν.&nbsp;&nbsp;</span>
<span class="ver"><b>11</b></span> <span class="text">ὁ δὲ ἑκατοντάρχης τῷ κυβερνήτῃ καὶ τῷ ναυκλήρῳ μᾶλλον ἐπείθετο ἢ τοῖς ὑπὸ Παύλου λεγομένοις.&nbsp;&nbsp;</span>
<span class="ver"><b>12</b></span> <span class="text">ἀνευθέτου δὲ τοῦ λιμένος ὑπάρχοντος πρὸς παραχειμασίαν οἱ πλείονες ἔθεντο βουλὴν ἀναχθῆναι ἐκεῖθεν, εἴ πως δύναιντο καταντήσαντες εἰς Φοίνικα παραχειμάσαι λιμένα τῆς Κρήτης βλέποντα κατὰ λίβα καὶ κατὰ χῶρον.&nbsp;&nbsp;</span>
<span class="ver"><b>13</b></span> <span class="text">Ὑποπνεύσαντος δὲ νότου δόξαντες τῆς προθέσεως κεκρατηκέναι, ἄραντες ἆσσον παρελέγοντο τὴν Κρήτην.&nbsp;&nbsp;</span>
<span class="ver"><b>14</b></span> <span class="text">μετ᾽ οὐ πολὺ δὲ ἔβαλεν κατ᾽ αὐτῆς ἄνεμος τυφωνικὸς ὁ καλούμενος εὐρακύλων·&nbsp;&nbsp;</span>
<span class="ver"><b>15</b></span> <span class="text">συναρπασθέντος δὲ τοῦ πλοίου καὶ μὴ δυναμένου ἀντοφθαλμεῖν τῷ ἀνέμῳ ἐπιδόντες ἐφερόμεθα.&nbsp;&nbsp;</span>
<span class="ver"><b>16</b></span> <span class="text">νησίον δέ τι ὑποδραμόντες καλούμενον Καῦδα ἰσχύσαμεν μόλις περικρατεῖς γενέσθαι τῆς σκάφης,</span>
<span class="ver"><b>17</b></span> <span class="text">ἣν ἄραντες βοηθείαις ἐχρῶντο ὑποζωννύντες τὸ πλοῖον, φοβούμενοί τε μὴ εἰς τὴν Σύρτιν ἐκπέσωσιν, χαλάσαντες τὸ σκεῦος, οὕτως ἐφέροντο.&nbsp;&nbsp;</span>
<span class="ver"><b>18</b></span> <span class="text">σφοδρῶς δὲ χειμαζομένων ἡμῶν τῇ ἑξῆς ἐκβολὴν ἐποιοῦντο</span>
<span class="ver"><b>19</b></span> <span class="text">καὶ τῇ τρίτῃ αὐτόχειρες τὴν σκευὴν τοῦ πλοίου ἔριψαν.&nbsp;&nbsp;</span>
<span class="ver"><b>20</b></span> <span class="text">μήτε δὲ ἡλίου μήτε ἄστρων ἐπιφαινόντων ἐπὶ πλείονας ἡμέρας, χειμῶνός τε οὐκ ὀλίγου ἐπικειμένου, λοιπὸν περιῃρεῖτο ἐλπὶς πᾶσα τοῦ σῴζεσθαι ἡμᾶς.&nbsp;&nbsp;</span>
<span class="ver"><b>21</b></span> <span class="text">Πολλῆς τε ἀσιτίας ὑπαρχούσης τότε σταθεὶς ὁ Παῦλος ἐν μέσῳ αὐτῶν εἶπεν·&nbsp;&nbsp; ἔδει μέν, ὦ ἄνδρες, πειθαρχήσαντάς μοι μὴ ἀνάγεσθαι ἀπὸ τῆς Κρήτης κερδῆσαί τε τὴν ὕβριν ταύτην καὶ τὴν ζημίαν.&nbsp;&nbsp;</span>
<span class="ver"><b>22</b></span> <span class="text">καὶ τὰ νῦν παραινῶ ὑμᾶς εὐθυμεῖν·&nbsp;&nbsp; ἀποβολὴ γὰρ ψυχῆς οὐδεμία ἔσται ἐξ ὑμῶν πλὴν τοῦ πλοίου.&nbsp;&nbsp;</span>
<span class="ver"><b>23</b></span> <span class="text">παρέστη γάρ μοι ταύτῃ τῇ νυκτὶ τοῦ θεοῦ, οὗ εἰμι ᾧ καὶ λατρεύω, ἄγγελος</span>
<span class="ver"><b>24</b></span> <span class="text">λέγων·&nbsp;&nbsp; μὴ φοβοῦ, Παῦλε, Καίσαρί σε δεῖ παραστῆναι, καὶ ἰδοὺ κεχάρισταί σοι ὁ θεὸς πάντας τοὺς πλέοντας μετὰ σοῦ.&nbsp;&nbsp;</span>
<span class="ver"><b>25</b></span> <span class="text">διὸ εὐθυμεῖτε, ἄνδρες·&nbsp;&nbsp; πιστεύω γὰρ τῷ θεῷ ὅτι οὕτως ἔσται καθ᾽ ὃν τρόπον λελάληταί μοι.&nbsp;&nbsp;</span>
<span class="ver"><b>26</b></span> <span class="text">εἰς νῆσον δέ τινα δεῖ ἡμᾶς ἐκπεσεῖν.&nbsp;&nbsp;</span>
<span class="ver"><b>27</b></span> <span class="text">Ὡς δὲ τεσσαρεσκαιδεκάτη νὺξ ἐγένετο διαφερομένων ἡμῶν ἐν τῷ Ἀδρίᾳ, κατὰ μέσον τῆς νυκτὸς ὑπενόουν οἱ ναῦται προσάγειν τινὰ αὐτοῖς χώραν.&nbsp;&nbsp;</span>
<span class="ver"><b>28</b></span> <span class="text">καὶ βολίσαντες εὗρον ὀργυιὰς εἴκοσι, βραχὺ δὲ διαστήσαντες καὶ πάλιν βολίσαντες εὗρον ὀργυιὰς δεκαπέντε·&nbsp;&nbsp;</span>
<span class="ver"><b>29</b></span> <span class="text">φοβούμενοί τε μή που κατὰ τραχεῖς τόπους ἐκπέσωμεν, ἐκ πρύμνης ῥίψαντες ἀγκύρας τέσσαρας ηὔχοντο ἡμέραν γενέσθαι.&nbsp;&nbsp;</span>
<span class="ver"><b>30</b></span> <span class="text">Τῶν δὲ ναυτῶν ζητούντων φυγεῖν ἐκ τοῦ πλοίου καὶ χαλασάντων τὴν σκάφην εἰς τὴν θάλασσαν προφάσει ὡς ἐκ πρῴρης ἀγκύρας μελλόντων ἐκτείνειν,</span>
<span class="ver"><b>31</b></span> <span class="text">εἶπεν ὁ Παῦλος τῷ ἑκατοντάρχῃ καὶ τοῖς στρατιώταις·&nbsp;&nbsp; ἐὰν μὴ οὗτοι μείνωσιν ἐν τῷ πλοίῳ, ὑμεῖς σωθῆναι οὐ δύνασθε.&nbsp;&nbsp;</span>
<span class="ver"><b>32</b></span> <span class="text">τότε ἀπέκοψαν οἱ στρατιῶται τὰ σχοινία τῆς σκάφης καὶ εἴασαν αὐτὴν ἐκπεσεῖν.&nbsp;&nbsp;</span>
<span class="ver"><b>33</b></span> <span class="text">Ἄχρι δὲ οὗ ἡμέρα ἤμελλεν γίνεσθαι, παρεκάλει ὁ Παῦλος ἅπαντας μεταλαβεῖν τροφῆς λέγων·&nbsp;&nbsp; τεσσαρεσκαιδεκάτην σήμερον ἡμέραν προσδοκῶντες ἄσιτοι διατελεῖτε μηθὲν προσλαβόμενοι.&nbsp;&nbsp;</span>
<span class="ver"><b>34</b></span> <span class="text">διὸ παρακαλῶ ὑμᾶς μεταλαβεῖν τροφῆς·&nbsp;&nbsp; τοῦτο γὰρ πρὸς τῆς ὑμετέρας σωτηρίας ὑπάρχει, οὐδενὸς γὰρ ὑμῶν θρὶξ ἀπὸ τῆς κεφαλῆς ἀπολεῖται.&nbsp;&nbsp;</span>
<span class="ver"><b>35</b></span> <span class="text">εἴπας δὲ ταῦτα καὶ λαβὼν ἄρτον εὐχαρίστησεν τῷ θεῷ ἐνώπιον πάντων καὶ κλάσας ἤρξατο ἐσθίειν.&nbsp;&nbsp;</span>
<span class="ver"><b>36</b></span> <span class="text">εὔθυμοι δὲ γενόμενοι πάντες καὶ αὐτοὶ προσελάβοντο τροφῆς.&nbsp;&nbsp;</span>
<span class="ver"><b>37</b></span> <span class="text">ἤμεθα δὲ αἱ πᾶσαι ψυχαὶ ἐν τῷ πλοίῳ διακόσιαι ἑβδομήκοντα ἕξ.&nbsp;&nbsp;</span>
<span class="ver"><b>38</b></span> <span class="text">κορεσθέντες δὲ τροφῆς ἐκούφιζον τὸ πλοῖον ἐκβαλλόμενοι τὸν σῖτον εἰς τὴν θάλασσαν.&nbsp;&nbsp;</span>
<span class="ver"><b>39</b></span> <span class="text">Ὅτε δὲ ἡμέρα ἐγένετο, τὴν γῆν οὐκ ἐπεγίνωσκον, κόλπον δέ τινα κατενόουν ἔχοντα αἰγιαλὸν εἰς ὃν ἐβουλεύοντο εἰ δύναιντο ἐξῶσαι τὸ πλοῖον.&nbsp;&nbsp;</span>
<span class="ver"><b>40</b></span> <span class="text">καὶ τὰς ἀγκύρας περιελόντες εἴων εἰς τὴν θάλασσαν, ἅμα ἀνέντες τὰς ζευκτηρίας τῶν πηδαλίων καὶ ἐπάραντες τὸν ἀρτέμωνα τῇ πνεούσῃ κατεῖχον εἰς τὸν αἰγιαλόν.&nbsp;&nbsp;</span>
<span class="ver"><b>41</b></span> <span class="text">περιπεσόντες δὲ εἰς τόπον διθάλασσον ἐπέκειλαν τὴν ναῦν καὶ ἡ μὲν πρῷρα ἐρείσασα ἔμεινεν ἀσάλευτος, ἡ δὲ πρύμνα ἐλύετο ὑπὸ τῆς βίας.&nbsp;&nbsp;</span>
<span class="ver"><b>42</b></span> <span class="text">Τῶν δὲ στρατιωτῶν βουλὴ ἐγένετο ἵνα τοὺς δεσμώτας ἀποκτείνωσιν, μή τις ἐκκολυμβήσας διαφύγῃ.&nbsp;&nbsp;</span>
<span class="ver"><b>43</b></span> <span class="text">ὁ δὲ ἑκατοντάρχης βουλόμενος διασῶσαι τὸν Παῦλον ἐκώλυσεν αὐτοὺς τοῦ βουλήματος, ἐκέλευσέν τε τοὺς δυναμένους κολυμβᾶν ἀπορίψαντας πρώτους ἐπὶ τὴν γῆν ἐξιέναι</span>
<span class="ver"><b>44</b></span> <span class="text">καὶ τοὺς λοιποὺς οὓς μὲν ἐπὶ σανίσιν, οὓς δὲ ἐπί τινων τῶν ἀπὸ τοῦ πλοίου.&nbsp;&nbsp; καὶ οὕτως ἐγένετο πάντας διασωθῆναι ἐπὶ τὴν γῆν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;28</div>
<span class="ver"><b>1</b></span> <span class="text">Καὶ διασωθέντες τότε ἐπέγνωμεν ὅτι Μελίτη ἡ νῆσος καλεῖται.&nbsp;&nbsp;</span>
<span class="ver"><b>2</b></span> <span class="text">οἵ τε βάρβαροι παρεῖχαν οὐ τὴν τυχοῦσαν φιλανθρωπίαν ἡμῖν, ἅψαντες γὰρ πυρὰν προσελάβοντο πάντας ἡμᾶς διὰ τὸν ὑετὸν τὸν ἐφεστῶτα καὶ διὰ τὸ ψῦχος.&nbsp;&nbsp;</span>
<span class="ver"><b>3</b></span> <span class="text">Συστρέψαντος δὲ τοῦ Παύλου φρυγάνων τι πλῆθος καὶ ἐπιθέντος ἐπὶ τὴν πυράν, ἔχιδνα ἀπὸ τῆς θέρμης ἐξελθοῦσα καθῆψεν τῆς χειρὸς αὐτοῦ.&nbsp;&nbsp;</span>
<span class="ver"><b>4</b></span> <span class="text">ὡς δὲ εἶδον οἱ βάρβαροι κρεμάμενον τὸ θηρίον ἐκ τῆς χειρὸς αὐτοῦ, πρὸς ἀλλήλους ἔλεγον·&nbsp;&nbsp; πάντως φονεύς ἐστιν ὁ ἄνθρωπος οὗτος ὃν διασωθέντα ἐκ τῆς θαλάσσης ἡ δίκη ζῆν οὐκ εἴασεν.&nbsp;&nbsp;</span>
<span class="ver"><b>5</b></span> <span class="text">ὁ μὲν οὖν ἀποτινάξας τὸ θηρίον εἰς τὸ πῦρ ἔπαθεν οὐδὲν κακόν,</span>
<span class="ver"><b>6</b></span> <span class="text">οἱ δὲ προσεδόκων αὐτὸν μέλλειν πίμπρασθαι ἢ καταπίπτειν ἄφνω νεκρόν.&nbsp;&nbsp; ἐπὶ πολὺ δὲ αὐτῶν προσδοκώντων καὶ θεωρούντων μηδὲν ἄτοπον εἰς αὐτὸν γινόμενον μεταβαλόμενοι ἔλεγον αὐτὸν εἶναι θεόν.&nbsp;&nbsp;</span>
<span class="ver"><b>7</b></span> <span class="text">Ἐν δὲ τοῖς περὶ τὸν τόπον ἐκεῖνον ὑπῆρχεν χωρία τῷ πρώτῳ τῆς νήσου ὀνόματι Ποπλίῳ, ὃς ἀναδεξάμενος ἡμᾶς τρεῖς ἡμέρας φιλοφρόνως ἐξένισεν.&nbsp;&nbsp;</span>
<span class="ver"><b>8</b></span> <span class="text">ἐγένετο δὲ τὸν πατέρα τοῦ Ποπλίου πυρετοῖς καὶ δυσεντερίῳ συνεχόμενον κατακεῖσθαι, πρὸς ὃν ὁ Παῦλος εἰσελθὼν καὶ προσευξάμενος ἐπιθεὶς τὰς χεῖρας αὐτῷ ἰάσατο αὐτόν.&nbsp;&nbsp;</span>
<span class="ver"><b>9</b></span> <span class="text">τούτου δὲ γενομένου καὶ οἱ λοιποὶ οἱ ἐν τῇ νήσῳ ἔχοντες ἀσθενείας προσήρχοντο καὶ ἐθεραπεύοντο,</span>
<span class="ver"><b>10</b></span> <span class="text">οἳ καὶ πολλαῖς τιμαῖς ἐτίμησαν ἡμᾶς καὶ ἀναγομένοις ἐπέθεντο τὰ πρὸς τὰς χρείας.&nbsp;&nbsp;</span>
<span class="ver"><b>11</b></span> <span class="text">Μετὰ δὲ τρεῖς μῆνας ἀνήχθημεν ἐν πλοίῳ παρακεχειμακότι ἐν τῇ νήσῳ, Ἀλεξανδρίνῳ, παρασήμῳ Διοσκούροις.&nbsp;&nbsp;</span>
<span class="ver"><b>12</b></span> <span class="text">καὶ καταχθέντες εἰς Συρακούσας ἐπεμείναμεν ἡμέρας τρεῖς,</span>
<span class="ver"><b>13</b></span> <span class="text">ὅθεν περιελόντες κατηντήσαμεν εἰς Ῥήγιον.&nbsp;&nbsp; καὶ μετὰ μίαν ἡμέραν ἐπιγενομένου νότου δευτεραῖοι ἤλθομεν εἰς Ποτιόλους,</span>
<span class="ver"><b>14</b></span> <span class="text">οὗ εὑρόντες ἀδελφοὺς παρεκλήθημεν παρ᾽ αὐτοῖς ἐπιμεῖναι ἡμέρας ἑπτά·&nbsp;&nbsp; καὶ οὕτως εἰς τὴν Ῥώμην ἤλθαμεν.&nbsp;&nbsp;</span>
<span class="ver"><b>15</b></span> <span class="text">κἀκεῖθεν οἱ ἀδελφοὶ ἀκούσαντες τὰ περὶ ἡμῶν ἦλθαν εἰς ἀπάντησιν ἡμῖν ἄχρι Ἀππίου φόρου καὶ Τριῶν ταβερνῶν, οὓς ἰδὼν ὁ Παῦλος εὐχαριστήσας τῷ θεῷ ἔλαβεν θάρσος.&nbsp;&nbsp;</span>
<span class="ver"><b>16</b></span> <span class="text">Ὅτε δὲ εἰσήλθομεν εἰς Ῥώμην, ἐπετράπη τῷ Παύλῳ μένειν καθ᾽ ἑαυτὸν σὺν τῷ φυλάσσοντι αὐτὸν στρατιώτῃ.&nbsp;&nbsp;</span>
<span class="ver"><b>17</b></span> <span class="text">Ἐγένετο δὲ μετὰ ἡμέρας τρεῖς συνκαλέσασθαι αὐτὸν τοὺς ὄντας τῶν Ἰουδαίων πρώτους·&nbsp;&nbsp; συνελθόντων δὲ αὐτῶν ἔλεγεν πρὸς αὐτούς·&nbsp;&nbsp; ἐγώ, ἄνδρες ἀδελφοί, οὐδὲν ἐναντίον ποιήσας τῷ λαῷ ἢ τοῖς ἔθεσιν τοῖς πατρῴοις δέσμιος ἐξ Ἱεροσολύμων παρεδόθην εἰς τὰς χεῖρας τῶν Ῥωμαίων,</span>
<span class="ver"><b>18</b></span> <span class="text">οἵτινες ἀνακρίναντές με ἐβούλοντο ἀπολῦσαι διὰ τὸ μηδεμίαν αἰτίαν θανάτου ὑπάρχειν ἐν ἐμοί.&nbsp;&nbsp;</span>
<span class="ver"><b>19</b></span> <span class="text">ἀντιλεγόντων δὲ τῶν Ἰουδαίων ἠναγκάσθην ἐπικαλέσασθαι Καίσαρα οὐχ ὡς τοῦ ἔθνους μου ἔχων τι κατηγορεῖν.&nbsp;&nbsp;</span>
<span class="ver"><b>20</b></span> <span class="text">διὰ ταύτην οὖν τὴν αἰτίαν παρεκάλεσα ὑμᾶς ἰδεῖν καὶ προσλαλῆσαι, εἵνεκεν γὰρ τῆς ἐλπίδος τοῦ Ἰσραὴλ τὴν ἅλυσιν ταύτην περίκειμαι.&nbsp;&nbsp;</span>
<span class="ver"><b>21</b></span> <span class="text">οἱ δὲ πρὸς αὐτὸν εἶπαν·&nbsp;&nbsp; ἡμεῖς οὔτε γράμματα περὶ σοῦ ἐδεξάμεθα ἀπὸ τῆς Ἰουδαίας οὔτε παραγενόμενός τις τῶν ἀδελφῶν ἀπήγγειλεν ἢ ἐλάλησέν τι περὶ σοῦ πονηρόν.&nbsp;&nbsp;</span>
<span class="ver"><b>22</b></span> <span class="text">ἀξιοῦμεν δὲ παρὰ σοῦ ἀκοῦσαι ἃ φρονεῖς, περὶ μὲν γὰρ τῆς αἱρέσεως ταύτης γνωστὸν ἡμῖν ἐστιν ὅτι πανταχοῦ ἀντιλέγεται.&nbsp;&nbsp;</span>
<span class="ver"><b>23</b></span> <span class="text">Ταξάμενοι δὲ αὐτῷ ἡμέραν ἦλθον πρὸς αὐτὸν εἰς τὴν ξενίαν πλείονες οἷς ἐξετίθετο διαμαρτυρόμενος τὴν βασιλείαν τοῦ θεοῦ, πείθων τε αὐτοὺς περὶ τοῦ Ἰησοῦ ἀπό τε τοῦ νόμου Μωϋσέως καὶ τῶν προφητῶν, ἀπὸ πρωῒ ἕως ἑσπέρας.&nbsp;&nbsp;</span>
<span class="ver"><b>24</b></span> <span class="text">καὶ οἱ μὲν ἐπείθοντο τοῖς λεγομένοις, οἱ δὲ ἠπίστουν·&nbsp;&nbsp;</span>
<span class="ver"><b>25</b></span> <span class="text">ἀσύμφωνοι δὲ ὄντες πρὸς ἀλλήλους ἀπελύοντο εἰπόντος τοῦ Παύλου ῥῆμα ἕν, ὅτι καλῶς τὸ πνεῦμα τὸ ἅγιον ἐλάλησεν διὰ Ἠσαΐου τοῦ προφήτου πρὸς τοὺς πατέρας ὑμῶν</span>
<span class="ver"><b>26</b></span> <span class="text">λέγων·&nbsp;&nbsp; πορεύθητι πρὸς τὸν λαὸν τοῦτον καὶ εἰπόν·&nbsp;&nbsp; ἀκοῇ ἀκούσετε καὶ οὐ μὴ συνῆτε καὶ βλέποντες βλέψετε καὶ οὐ μὴ ἴδητε·&nbsp;&nbsp;</span>
<span class="ver"><b>27</b></span> <span class="text">ἐπαχύνθη γὰρ ἡ καρδία τοῦ λαοῦ τούτου καὶ τοῖς ὠσὶν βαρέως ἤκουσαν καὶ τοὺς ὀφθαλμοὺς αὐτῶν ἐκάμμυσαν·&nbsp;&nbsp; μήποτε ἴδωσιν τοῖς ὀφθαλμοῖς καὶ τοῖς ὠσὶν ἀκούσωσιν καὶ τῇ καρδίᾳ συνῶσιν καὶ ἐπιστρέψωσιν, καὶ ἰάσομαι αὐτούς.&nbsp;&nbsp;</span>
<span class="ver"><b>28</b></span> <span class="text">γνωστὸν οὖν ἔστω ὑμῖν ὅτι τοῖς ἔθνεσιν ἀπεστάλη τοῦτο τὸ σωτήριον τοῦ θεοῦ·&nbsp;&nbsp; αὐτοὶ καὶ ἀκούσονται.&nbsp;&nbsp;</span>
<span class="ver"><b>29</b></span> <span class="text"></span>
<span class="ver"><b>30</b></span> <span class="text">Ἐνέμεινεν δὲ διετίαν ὅλην ἐν ἰδίῳ μισθώματι καὶ ἀπεδέχετο πάντας τοὺς εἰσπορευομένους πρὸς αὐτόν,</span>
<span class="ver"><b>31</b></span> <span class="text">κηρύσσων τὴν βασιλείαν τοῦ θεοῦ καὶ διδάσκων τὰ περὶ τοῦ κυρίου Ἰησοῦ Χριστοῦ μετὰ πάσης παρρησίας ἀκωλύτως.&nbsp;&nbsp;</span>

<h3><center>ΠΡΟΣ ΡΩΜΑΙΟΥΣ</center></h3>
<br><br><div class="chap">ΠΡΟΣ ΡΩΜΑΙΟΥΣ &ensp;1</div>
<span class="ver"><b>1</b></span> <span class="text">Παῦλος δοῦλος Χριστοῦ Ἰησοῦ, κλητὸς ἀπόστολος ἀφωρισμένος εἰς εὐαγγέλιον θεοῦ,</span>
<span class="ver"><b>2</b></span> <span class="text">ὃ προεπηγγείλατο διὰ τῶν προφητῶν αὐτοῦ ἐν γραφαῖς ἁγίαις</span>
<span class="ver"><b>3</b></span> <span class="text">περὶ τοῦ υἱοῦ αὐτοῦ τοῦ γενομένου ἐκ σπέρματος Δαυὶδ κατὰ σάρκα,</span>
<span class="ver"><b>4</b></span> <span class="text">τοῦ ὁρισθέντος υἱοῦ θεοῦ ἐν δυνάμει κατὰ πνεῦμα ἁγιωσύνης ἐξ ἀναστάσεως νεκρῶν, Ἰησοῦ Χριστοῦ τοῦ κυρίου ἡμῶν,</span>
<span class="ver"><b>5</b></span> <span class="text">δι᾽ οὗ ἐλάβομεν χάριν καὶ ἀποστολὴν εἰς ὑπακοὴν πίστεως ἐν πᾶσιν τοῖς ἔθνεσιν ὑπὲρ τοῦ ὀνόματος αὐτοῦ,</span>
<span class="ver"><b>6</b></span> <span class="text">ἐν οἷς ἐστε καὶ ὑμεῖς κλητοὶ Ἰησοῦ Χριστοῦ,</span>
<span class="ver"><b>7</b></span> <span class="text">πᾶσιν τοῖς οὖσιν ἐν Ῥώμῃ ἀγαπητοῖς θεοῦ, κλητοῖς ἁγίοις, χάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>8</b></span> <span class="text">Πρῶτον μὲν εὐχαριστῶ τῷ θεῷ μου διὰ Ἰησοῦ Χριστοῦ περὶ πάντων ὑμῶν ὅτι ἡ πίστις ὑμῶν καταγγέλλεται ἐν ὅλῳ τῷ κόσμῳ.&nbsp;&nbsp;</span>
<span class="ver"><b>9</b></span> <span class="text">μάρτυς γάρ μού ἐστιν ὁ θεός, ᾧ λατρεύω ἐν τῷ πνεύματί μου ἐν τῷ εὐαγγελίῳ τοῦ υἱοῦ αὐτοῦ, ὡς ἀδιαλείπτως μνείαν ὑμῶν ποιοῦμαι</span>
<span class="ver"><b>10</b></span> <span class="text">πάντοτε ἐπὶ τῶν προσευχῶν μου δεόμενος εἴ πως ἤδη ποτὲ εὐοδωθήσομαι ἐν τῷ θελήματι τοῦ θεοῦ ἐλθεῖν πρὸς ὑμᾶς.&nbsp;&nbsp;</span>
<span class="ver"><b>11</b></span> <span class="text">ἐπιποθῶ γὰρ ἰδεῖν ὑμᾶς, ἵνα τι μεταδῶ χάρισμα ὑμῖν πνευματικὸν εἰς τὸ στηριχθῆναι ὑμᾶς,</span>
<span class="ver"><b>12</b></span> <span class="text">τοῦτο δέ ἐστιν συνπαρακληθῆναι ἐν ὑμῖν διὰ τῆς ἐν ἀλλήλοις πίστεως ὑμῶν τε καὶ ἐμοῦ.&nbsp;&nbsp;</span>
<span class="ver"><b>13</b></span> <span class="text">οὐ θέλω δὲ ὑμᾶς ἀγνοεῖν, ἀδελφοί, ὅτι πολλάκις προεθέμην ἐλθεῖν πρὸς ὑμᾶς, καὶ ἐκωλύθην ἄχρι τοῦ δεῦρο, ἵνα τινὰ καρπὸν σχῶ καὶ ἐν ὑμῖν καθὼς καὶ ἐν τοῖς λοιποῖς ἔθνεσιν.&nbsp;&nbsp;</span>
<span class="ver"><b>14</b></span> <span class="text">Ἕλλησίν τε καὶ βαρβάροις, σοφοῖς τε καὶ ἀνοήτοις ὀφειλέτης εἰμί,</span>
<span class="ver"><b>15</b></span> <span class="text">οὕτως τὸ κατ᾽ ἐμὲ πρόθυμον καὶ ὑμῖν τοῖς ἐν Ῥώμῃ εὐαγγελίσασθαι.&nbsp;&nbsp;</span>
<span class="ver"><b>16</b></span> <span class="text">Οὐ γὰρ ἐπαισχύνομαι τὸ εὐαγγέλιον, δύναμις γὰρ θεοῦ ἐστιν εἰς σωτηρίαν παντὶ τῷ πιστεύοντι, Ἰουδαίῳ τε πρῶτον καὶ Ἕλληνι.&nbsp;&nbsp;</span>
<span class="ver"><b>17</b></span> <span class="text">δικαιοσύνη γὰρ θεοῦ ἐν αὐτῷ ἀποκαλύπτεται ἐκ πίστεως εἰς πίστιν, καθὼς γέγραπται·&nbsp;&nbsp; ὁ δὲ δίκαιος ἐκ πίστεως ζήσεται.&nbsp;&nbsp;</span>
<span class="ver"><b>18</b></span> <span class="text">Ἀποκαλύπτεται γὰρ ὀργὴ θεοῦ ἀπ᾽ οὐρανοῦ ἐπὶ πᾶσαν ἀσέβειαν καὶ ἀδικίαν ἀνθρώπων τῶν τὴν ἀλήθειαν ἐν ἀδικίᾳ κατεχόντων,</span>
<span class="ver"><b>19</b></span> <span class="text">διότι τὸ γνωστὸν τοῦ θεοῦ φανερόν ἐστιν ἐν αὐτοῖς·&nbsp;&nbsp; ὁ θεὸς γὰρ αὐτοῖς ἐφανέρωσεν.&nbsp;&nbsp;</span>
<span class="ver"><b>20</b></span> <span class="text">τὰ γὰρ ἀόρατα αὐτοῦ ἀπὸ κτίσεως κόσμου τοῖς ποιήμασιν νοούμενα καθορᾶται, ἥ τε ἀΐδιος αὐτοῦ δύναμις καὶ θειότης, εἰς τὸ εἶναι αὐτοὺς ἀναπολογήτους,</span>
<span class="ver"><b>21</b></span> <span class="text">διότι γνόντες τὸν θεὸν οὐχ ὡς θεὸν ἐδόξασαν ἢ ηὐχαρίστησαν, ἀλλ᾽ ἐματαιώθησαν ἐν τοῖς διαλογισμοῖς αὐτῶν καὶ ἐσκοτίσθη ἡ ἀσύνετος αὐτῶν καρδία.&nbsp;&nbsp;</span>
<span class="ver"><b>22</b></span> <span class="text">φάσκοντες εἶναι σοφοὶ ἐμωράνθησαν</span>
<span class="ver"><b>23</b></span> <span class="text">καὶ ἤλλαξαν τὴν δόξαν τοῦ ἀφθάρτου θεοῦ ἐν ὁμοιώματι εἰκόνος φθαρτοῦ ἀνθρώπου καὶ πετεινῶν καὶ τετραπόδων καὶ ἑρπετῶν.&nbsp;&nbsp;</span>
<span class="ver"><b>24</b></span> <span class="text">Διὸ παρέδωκεν αὐτοὺς ὁ θεὸς ἐν ταῖς ἐπιθυμίαις τῶν καρδιῶν αὐτῶν εἰς ἀκαθαρσίαν τοῦ ἀτιμάζεσθαι τὰ σώματα αὐτῶν ἐν αὐτοῖς·&nbsp;&nbsp;</span>
<span class="ver"><b>25</b></span> <span class="text">οἵτινες μετήλλαξαν τὴν ἀλήθειαν τοῦ θεοῦ ἐν τῷ ψεύδει καὶ ἐσεβάσθησαν καὶ ἐλάτρευσαν τῇ κτίσει παρὰ τὸν κτίσαντα, ὅς ἐστιν εὐλογητὸς εἰς τοὺς αἰῶνας, ἀμήν.&nbsp;&nbsp;</span>
<span class="ver"><b>26</b></span> <span class="text">Διὰ τοῦτο παρέδωκεν αὐτοὺς ὁ θεὸς εἰς πάθη ἀτιμίας, αἵ τε γὰρ θήλειαι αὐτῶν μετήλλαξαν τὴν φυσικὴν χρῆσιν εἰς τὴν παρὰ φύσιν,</span>
<span class="ver"><b>27</b></span> <span class="text">ὁμοίως τε καὶ οἱ ἄρσενες ἀφέντες τὴν φυσικὴν χρῆσιν τῆς θηλείας ἐξεκαύθησαν ἐν τῇ ὀρέξει αὐτῶν εἰς ἀλλήλους, ἄρσενες ἐν ἄρσεσιν τὴν ἀσχημοσύνην κατεργαζόμενοι καὶ τὴν ἀντιμισθίαν ἣν ἔδει τῆς πλάνης αὐτῶν ἐν ἑαυτοῖς ἀπολαμβάνοντες.&nbsp;&nbsp;</span>
<span class="ver"><b>28</b></span> <span class="text">Καὶ καθὼς οὐκ ἐδοκίμασαν τὸν θεὸν ἔχειν ἐν ἐπιγνώσει, παρέδωκεν αὐτοὺς ὁ θεὸς εἰς ἀδόκιμον νοῦν, ποιεῖν τὰ μὴ καθήκοντα,</span>
<span class="ver"><b>29</b></span> <span class="text">πεπληρωμένους πάσῃ ἀδικίᾳ πονηρίᾳ πλεονεξίᾳ κακίᾳ, μεστοὺς φθόνου φόνου ἔριδος δόλου κακοηθείας, ψιθυριστὰς</span>
<span class="ver"><b>30</b></span> <span class="text">καταλάλους θεοστυγεῖς ὑβριστὰς ὑπερηφάνους ἀλαζόνας, ἐφευρετὰς κακῶν, γονεῦσιν ἀπειθεῖς,</span>
<span class="ver"><b>31</b></span> <span class="text">ἀσυνέτους ἀσυνθέτους ἀστόργους ἀνελεήμονας·&nbsp;&nbsp;</span>
<span class="ver"><b>32</b></span> <span class="text">οἵτινες τὸ δικαίωμα τοῦ θεοῦ ἐπιγνόντες ὅτι οἱ τὰ τοιαῦτα πράσσοντες ἄξιοι θανάτου εἰσίν, οὐ μόνον αὐτὰ ποιοῦσιν ἀλλὰ καὶ συνευδοκοῦσιν τοῖς πράσσουσιν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;2</div>
<span class="ver"><b>1</b></span> <span class="text">Διὸ ἀναπολόγητος εἶ, ὦ ἄνθρωπε πᾶς ὁ κρίνων·&nbsp;&nbsp; ἐν ᾧ γὰρ κρίνεις τὸν ἕτερον, σεαυτὸν κατακρίνεις, τὰ γὰρ αὐτὰ πράσσεις ὁ κρίνων.&nbsp;&nbsp;</span>
<span class="ver"><b>2</b></span> <span class="text">οἴδαμεν δὲ ὅτι τὸ κρίμα τοῦ θεοῦ ἐστιν κατὰ ἀλήθειαν ἐπὶ τοὺς τὰ τοιαῦτα πράσσοντας.&nbsp;&nbsp;</span>
<span class="ver"><b>3</b></span> <span class="text">λογίζῃ δὲ τοῦτο, ὦ ἄνθρωπε ὁ κρίνων τοὺς τὰ τοιαῦτα πράσσοντας καὶ ποιῶν αὐτά, ὅτι σὺ ἐκφεύξῃ τὸ κρίμα τοῦ θεοῦ;&nbsp;&nbsp;</span>
<span class="ver"><b>4</b></span> <span class="text">ἢ τοῦ πλούτου τῆς χρηστότητος αὐτοῦ καὶ τῆς ἀνοχῆς καὶ τῆς μακροθυμίας καταφρονεῖς, ἀγνοῶν ὅτι τὸ χρηστὸν τοῦ θεοῦ εἰς μετάνοιάν σε ἄγει;&nbsp;&nbsp;</span>
<span class="ver"><b>5</b></span> <span class="text">κατὰ δὲ τὴν σκληρότητά σου καὶ ἀμετανόητον καρδίαν θησαυρίζεις σεαυτῷ ὀργὴν ἐν ἡμέρᾳ ὀργῆς καὶ ἀποκαλύψεως δικαιοκρισίας τοῦ θεοῦ</span>
<span class="ver"><b>6</b></span> <span class="text">ὃς ἀποδώσει ἑκάστῳ κατὰ τὰ ἔργα αὐτοῦ·&nbsp;&nbsp;</span>
<span class="ver"><b>7</b></span> <span class="text">τοῖς μὲν καθ᾽ ὑπομονὴν ἔργου ἀγαθοῦ δόξαν καὶ τιμὴν καὶ ἀφθαρσίαν ζητοῦσιν ζωὴν αἰώνιον,</span>
<span class="ver"><b>8</b></span> <span class="text">τοῖς δὲ ἐξ ἐριθείας καὶ ἀπειθοῦσιν τῇ ἀληθείᾳ πειθομένοις δὲ τῇ ἀδικίᾳ ὀργὴ καὶ θυμός.&nbsp;&nbsp;</span>
<span class="ver"><b>9</b></span> <span class="text">θλῖψις καὶ στενοχωρία ἐπὶ πᾶσαν ψυχὴν ἀνθρώπου τοῦ κατεργαζομένου τὸ κακόν, Ἰουδαίου τε πρῶτον καὶ Ἕλληνος·&nbsp;&nbsp;</span>
<span class="ver"><b>10</b></span> <span class="text">δόξα δὲ καὶ τιμὴ καὶ εἰρήνη παντὶ τῷ ἐργαζομένῳ τὸ ἀγαθόν, Ἰουδαίῳ τε πρῶτον καὶ Ἕλληνι·&nbsp;&nbsp;</span>
<span class="ver"><b>11</b></span> <span class="text">οὐ γάρ ἐστιν προσωπολημψία παρὰ τῷ θεῷ.&nbsp;&nbsp;</span>
<span class="ver"><b>12</b></span> <span class="text">Ὅσοι γὰρ ἀνόμως ἥμαρτον, ἀνόμως καὶ ἀπολοῦνται, καὶ ὅσοι ἐν νόμῳ ἥμαρτον, διὰ νόμου κριθήσονται·&nbsp;&nbsp;</span>
<span class="ver"><b>13</b></span> <span class="text">οὐ γὰρ οἱ ἀκροαταὶ νόμου δίκαιοι παρὰ τῷ θεῷ, ἀλλ᾽ οἱ ποιηταὶ νόμου δικαιωθήσονται.&nbsp;&nbsp;</span>
<span class="ver"><b>14</b></span> <span class="text">ὅταν γὰρ ἔθνη τὰ μὴ νόμον ἔχοντα φύσει τὰ τοῦ νόμου ποιῶσιν, οὗτοι νόμον μὴ ἔχοντες ἑαυτοῖς εἰσιν νόμος·&nbsp;&nbsp;</span>
<span class="ver"><b>15</b></span> <span class="text">οἵτινες ἐνδείκνυνται τὸ ἔργον τοῦ νόμου γραπτὸν ἐν ταῖς καρδίαις αὐτῶν, συνμαρτυρούσης αὐτῶν τῆς συνειδήσεως καὶ μεταξὺ ἀλλήλων τῶν λογισμῶν κατηγορούντων ἢ καὶ ἀπολογουμένων,</span>
<span class="ver"><b>16</b></span> <span class="text">ἐν ἡμέρᾳ ὅτε κρίνει ὁ θεὸς τὰ κρυπτὰ τῶν ἀνθρώπων κατὰ τὸ εὐαγγέλιόν μου διὰ Χριστοῦ Ἰησοῦ.&nbsp;&nbsp;</span>
<span class="ver"><b>17</b></span> <span class="text">Εἰ δὲ σὺ Ἰουδαῖος ἐπονομάζῃ καὶ ἐπαναπαύῃ νόμῳ καὶ καυχᾶσαι ἐν θεῷ</span>
<span class="ver"><b>18</b></span> <span class="text">καὶ γινώσκεις τὸ θέλημα καὶ δοκιμάζεις τὰ διαφέροντα κατηχούμενος ἐκ τοῦ νόμου,</span>
<span class="ver"><b>19</b></span> <span class="text">πέποιθάς τε σεαυτὸν ὁδηγὸν εἶναι τυφλῶν, φῶς τῶν ἐν σκότει,</span>
<span class="ver"><b>20</b></span> <span class="text">παιδευτὴν ἀφρόνων, διδάσκαλον νηπίων, ἔχοντα τὴν μόρφωσιν τῆς γνώσεως καὶ τῆς ἀληθείας ἐν τῷ νόμῳ·&nbsp;&nbsp;</span>
<span class="ver"><b>21</b></span> <span class="text">ὁ οὖν διδάσκων ἕτερον σεαυτὸν οὐ διδάσκεις;&nbsp;&nbsp; ὁ κηρύσσων μὴ κλέπτειν κλέπτεις;&nbsp;&nbsp;</span>
<span class="ver"><b>22</b></span> <span class="text">ὁ λέγων μὴ μοιχεύειν μοιχεύεις;&nbsp;&nbsp; ὁ βδελυσσόμενος τὰ εἴδωλα ἱεροσυλεῖς;&nbsp;&nbsp;</span>
<span class="ver"><b>23</b></span> <span class="text">ὃς ἐν νόμῳ καυχᾶσαι, διὰ τῆς παραβάσεως τοῦ νόμου τὸν θεὸν ἀτιμάζεις·&nbsp;&nbsp;</span>
<span class="ver"><b>24</b></span> <span class="text">τὸ γὰρ ὄνομα τοῦ θεοῦ δι᾽ ὑμᾶς βλασφημεῖται ἐν τοῖς ἔθνεσιν, καθὼς γέγραπται.&nbsp;&nbsp;</span>
<span class="ver"><b>25</b></span> <span class="text">Περιτομὴ μὲν γὰρ ὠφελεῖ ἐὰν νόμον πράσσῃς·&nbsp;&nbsp; ἐὰν δὲ παραβάτης νόμου ᾖς, ἡ περιτομή σου ἀκροβυστία γέγονεν.&nbsp;&nbsp;</span>
<span class="ver"><b>26</b></span> <span class="text">ἐὰν οὖν ἡ ἀκροβυστία τὰ δικαιώματα τοῦ νόμου φυλάσσῃ, οὐχ ἡ ἀκροβυστία αὐτοῦ εἰς περιτομὴν λογισθήσεται;&nbsp;&nbsp;</span>
<span class="ver"><b>27</b></span> <span class="text">καὶ κρινεῖ ἡ ἐκ φύσεως ἀκροβυστία τὸν νόμον τελοῦσα σὲ τὸν διὰ γράμματος καὶ περιτομῆς παραβάτην νόμου.&nbsp;&nbsp;</span>
<span class="ver"><b>28</b></span> <span class="text">οὐ γὰρ ὁ ἐν τῷ φανερῷ Ἰουδαῖός ἐστιν οὐδὲ ἡ ἐν τῷ φανερῷ ἐν σαρκὶ περιτομή,</span>
<span class="ver"><b>29</b></span> <span class="text">ἀλλ᾽ ὁ ἐν τῷ κρυπτῷ Ἰουδαῖος, καὶ περιτομὴ καρδίας ἐν πνεύματι οὐ γράμματι, οὗ ὁ ἔπαινος οὐκ ἐξ ἀνθρώπων ἀλλ᾽ ἐκ τοῦ θεοῦ.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;3</div>
<span class="ver"><b>1</b></span> <span class="text">Τί οὖν τὸ περισσὸν τοῦ Ἰουδαίου ἢ τίς ἡ ὠφέλια τῆς περιτομῆς;&nbsp;&nbsp;</span>
<span class="ver"><b>2</b></span> <span class="text">πολὺ κατὰ πάντα τρόπον.&nbsp;&nbsp; πρῶτον μὲν γὰρ ὅτι ἐπιστεύθησαν τὰ λόγια τοῦ θεοῦ.&nbsp;&nbsp;</span>
<span class="ver"><b>3</b></span> <span class="text">τί γάρ;&nbsp;&nbsp; εἰ ἠπίστησάν τινες, μὴ ἡ ἀπιστία αὐτῶν τὴν πίστιν τοῦ θεοῦ καταργήσει;&nbsp;&nbsp;</span>
<span class="ver"><b>4</b></span> <span class="text">μὴ γένοιτο·&nbsp;&nbsp; γινέσθω δὲ ὁ θεὸς ἀληθής, πᾶς δὲ ἄνθρωπος ψεύστης, καθὼς γέγραπται·&nbsp;&nbsp; ὅπως ἂν δικαιωθῇς ἐν τοῖς λόγοις σου καὶ νικήσεις ἐν τῷ κρίνεσθαί σε.&nbsp;&nbsp;</span>
<span class="ver"><b>5</b></span> <span class="text">εἰ δὲ ἡ ἀδικία ἡμῶν θεοῦ δικαιοσύνην συνίστησιν, τί ἐροῦμεν;&nbsp;&nbsp; μὴ ἄδικος ὁ θεὸς ὁ ἐπιφέρων τὴν ὀργήν;&nbsp;&nbsp; κατὰ ἄνθρωπον λέγω.&nbsp;&nbsp;</span>
<span class="ver"><b>6</b></span> <span class="text">μὴ γένοιτο·&nbsp;&nbsp; ἐπεὶ πῶς κρινεῖ ὁ θεὸς τὸν κόσμον;&nbsp;&nbsp;</span>
<span class="ver"><b>7</b></span> <span class="text">εἰ δὲ ἡ ἀλήθεια τοῦ θεοῦ ἐν τῷ ἐμῷ ψεύσματι ἐπερίσσευσεν εἰς τὴν δόξαν αὐτοῦ, τί ἔτι κἀγὼ ὡς ἁμαρτωλὸς κρίνομαι;&nbsp;&nbsp;</span>
<span class="ver"><b>8</b></span> <span class="text">καὶ μὴ καθὼς βλασφημούμεθα καὶ καθώς φασίν τινες ἡμᾶς λέγειν ὅτι ποιήσωμεν τὰ κακά, ἵνα ἔλθῃ τὰ ἀγαθά;&nbsp;&nbsp; ὧν τὸ κρίμα ἔνδικόν ἐστιν.&nbsp;&nbsp;</span>
<span class="ver"><b>9</b></span> <span class="text">Τί οὖν;&nbsp;&nbsp; προεχόμεθα;&nbsp;&nbsp; οὐ πάντως·&nbsp;&nbsp; προῃτιασάμεθα γὰρ Ἰουδαίους τε καὶ Ἕλληνας πάντας ὑφ᾽ ἁμαρτίαν εἶναι,</span>
<span class="ver"><b>10</b></span> <span class="text">καθὼς γέγραπται ὅτι οὐκ ἔστιν δίκαιος οὐδὲ εἷς,</span>
<span class="ver"><b>11</b></span> <span class="text">οὐκ ἔστιν ὁ συνίων, οὐκ ἔστιν ὁ ἐκζητῶν τὸν θεόν.&nbsp;&nbsp;</span>
<span class="ver"><b>12</b></span> <span class="text">πάντες ἐξέκλιναν ἅμα ἠχρεώθησαν·&nbsp;&nbsp; οὐκ ἔστιν ποιῶν χρηστότητα, οὐκ ἔστιν ἕως ἑνός.&nbsp;&nbsp;</span>
<span class="ver"><b>13</b></span> <span class="text">τάφος ἀνεῳγμένος ὁ λάρυγξ αὐτῶν, ταῖς γλώσσαις αὐτῶν ἐδολιοῦσαν, ἰὸς ἀσπίδων ὑπὸ τὰ χείλη αὐτῶν·&nbsp;&nbsp;</span>
<span class="ver"><b>14</b></span> <span class="text">ὧν τὸ στόμα ἀρᾶς καὶ πικρίας γέμει,</span>
<span class="ver"><b>15</b></span> <span class="text">ὀξεῖς οἱ πόδες αὐτῶν ἐκχέαι αἷμα,</span>
<span class="ver"><b>16</b></span> <span class="text">σύντριμμα καὶ ταλαιπωρία ἐν ταῖς ὁδοῖς αὐτῶν,</span>
<span class="ver"><b>17</b></span> <span class="text">καὶ ὁδὸν εἰρήνης οὐκ ἔγνωσαν.&nbsp;&nbsp;</span>
<span class="ver"><b>18</b></span> <span class="text">οὐκ ἔστιν φόβος θεοῦ ἀπέναντι τῶν ὀφθαλμῶν αὐτῶν.&nbsp;&nbsp;</span>
<span class="ver"><b>19</b></span> <span class="text">οἴδαμεν δὲ ὅτι ὅσα ὁ νόμος λέγει τοῖς ἐν τῷ νόμῳ λαλεῖ, ἵνα πᾶν στόμα φραγῇ καὶ ὑπόδικος γένηται πᾶς ὁ κόσμος τῷ θεῷ·&nbsp;&nbsp;</span>
<span class="ver"><b>20</b></span> <span class="text">διότι ἐξ ἔργων νόμου οὐ δικαιωθήσεται πᾶσα σὰρξ ἐνώπιον αὐτοῦ, διὰ γὰρ νόμου ἐπίγνωσις ἁμαρτίας.&nbsp;&nbsp;</span>
<span class="ver"><b>21</b></span> <span class="text">Νυνὶ δὲ χωρὶς νόμου δικαιοσύνη θεοῦ πεφανέρωται μαρτυρουμένη ὑπὸ τοῦ νόμου καὶ τῶν προφητῶν,</span>
<span class="ver"><b>22</b></span> <span class="text">δικαιοσύνη δὲ θεοῦ διὰ πίστεως Ἰησοῦ Χριστοῦ εἰς πάντας τοὺς πιστεύοντας.&nbsp;&nbsp; οὐ γάρ ἐστιν διαστολή,</span>
<span class="ver"><b>23</b></span> <span class="text">πάντες γὰρ ἥμαρτον καὶ ὑστεροῦνται τῆς δόξης τοῦ θεοῦ</span>
<span class="ver"><b>24</b></span> <span class="text">δικαιούμενοι δωρεὰν τῇ αὐτοῦ χάριτι διὰ τῆς ἀπολυτρώσεως τῆς ἐν Χριστῷ Ἰησοῦ·&nbsp;&nbsp;</span>
<span class="ver"><b>25</b></span> <span class="text">ὃν προέθετο ὁ θεὸς ἱλαστήριον διὰ πίστεως ἐν τῷ αὐτοῦ αἵματι εἰς ἔνδειξιν τῆς δικαιοσύνης αὐτοῦ διὰ τὴν πάρεσιν τῶν προγεγονότων ἁμαρτημάτων</span>
<span class="ver"><b>26</b></span> <span class="text">ἐν τῇ ἀνοχῇ τοῦ θεοῦ, πρὸς τὴν ἔνδειξιν τῆς δικαιοσύνης αὐτοῦ ἐν τῷ νῦν καιρῷ, εἰς τὸ εἶναι αὐτὸν δίκαιον καὶ δικαιοῦντα τὸν ἐκ πίστεως Ἰησοῦ.&nbsp;&nbsp;</span>
<span class="ver"><b>27</b></span> <span class="text">Ποῦ οὖν ἡ καύχησις;&nbsp;&nbsp; ἐξεκλείσθη.&nbsp;&nbsp; διὰ ποίου νόμου;&nbsp;&nbsp; τῶν ἔργων;&nbsp;&nbsp; οὐχί, ἀλλὰ διὰ νόμου πίστεως.&nbsp;&nbsp;</span>
<span class="ver"><b>28</b></span> <span class="text">λογιζόμεθα γὰρ δικαιοῦσθαι πίστει ἄνθρωπον χωρὶς ἔργων νόμου.&nbsp;&nbsp;</span>
<span class="ver"><b>29</b></span> <span class="text">ἢ Ἰουδαίων ὁ θεὸς μόνον;&nbsp;&nbsp; οὐχὶ καὶ ἐθνῶν;&nbsp;&nbsp; ναὶ καὶ ἐθνῶν,</span>
<span class="ver"><b>30</b></span> <span class="text">εἴπερ εἷς ὁ θεὸς ὃς δικαιώσει περιτομὴν ἐκ πίστεως καὶ ἀκροβυστίαν διὰ τῆς πίστεως.&nbsp;&nbsp;</span>
<span class="ver"><b>31</b></span> <span class="text">νόμον οὖν καταργοῦμεν διὰ τῆς πίστεως;&nbsp;&nbsp; μὴ γένοιτο·&nbsp;&nbsp; ἀλλὰ νόμον ἱστάνομεν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;4</div>
<span class="ver"><b>1</b></span> <span class="text">Τί οὖν ἐροῦμεν εὑρηκέναι Ἀβραὰμ τὸν προπάτορα ἡμῶν κατὰ σάρκα;&nbsp;&nbsp;</span>
<span class="ver"><b>2</b></span> <span class="text">εἰ γὰρ Ἀβραὰμ ἐξ ἔργων ἐδικαιώθη, ἔχει καύχημα, ἀλλ᾽ οὐ πρὸς θεόν.&nbsp;&nbsp;</span>
<span class="ver"><b>3</b></span> <span class="text">τί γὰρ ἡ γραφὴ λέγει;&nbsp;&nbsp; ἐπίστευσεν δὲ Ἀβραὰμ τῷ θεῷ καὶ ἐλογίσθη αὐτῷ εἰς δικαιοσύνην.&nbsp;&nbsp;</span>
<span class="ver"><b>4</b></span> <span class="text">τῷ δὲ ἐργαζομένῳ ὁ μισθὸς οὐ λογίζεται κατὰ χάριν ἀλλὰ κατὰ ὀφείλημα,</span>
<span class="ver"><b>5</b></span> <span class="text">τῷ δὲ μὴ ἐργαζομένῳ πιστεύοντι δὲ ἐπὶ τὸν δικαιοῦντα τὸν ἀσεβῆ λογίζεται ἡ πίστις αὐτοῦ εἰς δικαιοσύνην·&nbsp;&nbsp;</span>
<span class="ver"><b>6</b></span> <span class="text">καθάπερ καὶ Δαυὶδ λέγει τὸν μακαρισμὸν τοῦ ἀνθρώπου ᾧ ὁ θεὸς λογίζεται δικαιοσύνην χωρὶς ἔργων·&nbsp;&nbsp;</span>
<span class="ver"><b>7</b></span> <span class="text">μακάριοι ὧν ἀφέθησαν αἱ ἀνομίαι καὶ ὧν ἐπεκαλύφθησαν αἱ ἁμαρτίαι·&nbsp;&nbsp;</span>
<span class="ver"><b>8</b></span> <span class="text">μακάριος ἀνὴρ οὗ οὐ μὴ λογίσηται κύριος ἁμαρτίαν.&nbsp;&nbsp;</span>
<span class="ver"><b>9</b></span> <span class="text">Ὁ μακαρισμὸς οὖν οὗτος ἐπὶ τὴν περιτομὴν ἢ καὶ ἐπὶ τὴν ἀκροβυστίαν;&nbsp;&nbsp; λέγομεν γάρ·&nbsp;&nbsp; ἐλογίσθη τῷ Ἀβραὰμ ἡ πίστις εἰς δικαιοσύνην.&nbsp;&nbsp;</span>
<span class="ver"><b>10</b></span> <span class="text">πῶς οὖν ἐλογίσθη;&nbsp;&nbsp; ἐν περιτομῇ ὄντι ἢ ἐν ἀκροβυστίᾳ;&nbsp;&nbsp; οὐκ ἐν περιτομῇ ἀλλ᾽ ἐν ἀκροβυστίᾳ·&nbsp;&nbsp;</span>
<span class="ver"><b>11</b></span> <span class="text">καὶ σημεῖον ἔλαβεν περιτομῆς σφραγῖδα τῆς δικαιοσύνης τῆς πίστεως τῆς ἐν τῇ ἀκροβυστίᾳ, εἰς τὸ εἶναι αὐτὸν πατέρα πάντων τῶν πιστευόντων δι᾽ ἀκροβυστίας, εἰς τὸ λογισθῆναι αὐτοῖς τὴν δικαιοσύνην,</span>
<span class="ver"><b>12</b></span> <span class="text">καὶ πατέρα περιτομῆς τοῖς οὐκ ἐκ περιτομῆς μόνον ἀλλὰ καὶ τοῖς στοιχοῦσιν τοῖς ἴχνεσιν τῆς ἐν ἀκροβυστίᾳ πίστεως τοῦ πατρὸς ἡμῶν Ἀβραάμ.&nbsp;&nbsp;</span>
<span class="ver"><b>13</b></span> <span class="text">Οὐ γὰρ διὰ νόμου ἡ ἐπαγγελία τῷ Ἀβραὰμ ἢ τῷ σπέρματι αὐτοῦ, τὸ κληρονόμον αὐτὸν εἶναι κόσμου, ἀλλὰ διὰ δικαιοσύνης πίστεως.&nbsp;&nbsp;</span>
<span class="ver"><b>14</b></span> <span class="text">εἰ γὰρ οἱ ἐκ νόμου κληρονόμοι, κεκένωται ἡ πίστις καὶ κατήργηται ἡ ἐπαγγελία·&nbsp;&nbsp;</span>
<span class="ver"><b>15</b></span> <span class="text">ὁ γὰρ νόμος ὀργὴν κατεργάζεται·&nbsp;&nbsp; οὗ δὲ οὐκ ἔστιν νόμος οὐδὲ παράβασις.&nbsp;&nbsp;</span>
<span class="ver"><b>16</b></span> <span class="text">Διὰ τοῦτο ἐκ πίστεως, ἵνα κατὰ χάριν, εἰς τὸ εἶναι βεβαίαν τὴν ἐπαγγελίαν παντὶ τῷ σπέρματι, οὐ τῷ ἐκ τοῦ νόμου μόνον ἀλλὰ καὶ τῷ ἐκ πίστεως Ἀβραάμ, ὅς ἐστιν πατὴρ πάντων ἡμῶν,</span>
<span class="ver"><b>17</b></span> <span class="text">καθὼς γέγραπται ὅτι πατέρα πολλῶν ἐθνῶν τέθεικά σε, κατέναντι οὗ ἐπίστευσεν θεοῦ τοῦ ζῳοποιοῦντος τοὺς νεκροὺς καὶ καλοῦντος τὰ μὴ ὄντα ὡς ὄντα.&nbsp;&nbsp;</span>
<span class="ver"><b>18</b></span> <span class="text">Ὃς παρ᾽ ἐλπίδα ἐπ᾽ ἐλπίδι ἐπίστευσεν εἰς τὸ γενέσθαι αὐτὸν πατέρα πολλῶν ἐθνῶν κατὰ τὸ εἰρημένον·&nbsp;&nbsp; οὕτως ἔσται τὸ σπέρμα σου,</span>
<span class="ver"><b>19</b></span> <span class="text">καὶ μὴ ἀσθενήσας τῇ πίστει κατενόησεν τὸ ἑαυτοῦ σῶμα ἤδη νενεκρωμένον, ἑκατονταετής που ὑπάρχων, καὶ τὴν νέκρωσιν τῆς μήτρας Σάρρας·&nbsp;&nbsp;</span>
<span class="ver"><b>20</b></span> <span class="text">εἰς δὲ τὴν ἐπαγγελίαν τοῦ θεοῦ οὐ διεκρίθη τῇ ἀπιστίᾳ ἀλλ᾽ ἐνεδυναμώθη τῇ πίστει, δοὺς δόξαν τῷ θεῷ</span>
<span class="ver"><b>21</b></span> <span class="text">καὶ πληροφορηθεὶς ὅτι ὃ ἐπήγγελται δυνατός ἐστιν καὶ ποιῆσαι.&nbsp;&nbsp;</span>
<span class="ver"><b>22</b></span> <span class="text">διὸ καὶ ἐλογίσθη αὐτῷ εἰς δικαιοσύνην.&nbsp;&nbsp;</span>
<span class="ver"><b>23</b></span> <span class="text">Οὐκ ἐγράφη δὲ δι᾽ αὐτὸν μόνον ὅτι ἐλογίσθη αὐτῷ</span>
<span class="ver"><b>24</b></span> <span class="text">ἀλλὰ καὶ δι᾽ ἡμᾶς, οἷς μέλλει λογίζεσθαι, τοῖς πιστεύουσιν ἐπὶ τὸν ἐγείραντα Ἰησοῦν τὸν κύριον ἡμῶν ἐκ νεκρῶν,</span>
<span class="ver"><b>25</b></span> <span class="text">ὃς παρεδόθη διὰ τὰ παραπτώματα ἡμῶν καὶ ἠγέρθη διὰ τὴν δικαίωσιν ἡμῶν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;5</div>
<span class="ver"><b>1</b></span> <span class="text">Δικαιωθέντες οὖν ἐκ πίστεως εἰρήνην ἔχωμεν πρὸς τὸν θεὸν διὰ τοῦ κυρίου ἡμῶν Ἰησοῦ Χριστοῦ</span>
<span class="ver"><b>2</b></span> <span class="text">δι᾽ οὗ καὶ τὴν προσαγωγὴν ἐσχήκαμεν τῇ πίστει εἰς τὴν χάριν ταύτην ἐν ᾗ ἑστήκαμεν καὶ καυχώμεθα ἐπ᾽ ἐλπίδι τῆς δόξης τοῦ θεοῦ.&nbsp;&nbsp;</span>
<span class="ver"><b>3</b></span> <span class="text">οὐ μόνον δέ, ἀλλὰ καὶ καυχώμεθα ἐν ταῖς θλίψεσιν, εἰδότες ὅτι ἡ θλῖψις ὑπομονὴν κατεργάζεται,</span>
<span class="ver"><b>4</b></span> <span class="text">ἡ δὲ ὑπομονὴ δοκιμήν, ἡ δὲ δοκιμὴ ἐλπίδα.&nbsp;&nbsp;</span>
<span class="ver"><b>5</b></span> <span class="text">ἡ δὲ ἐλπὶς οὐ καταισχύνει, ὅτι ἡ ἀγάπη τοῦ θεοῦ ἐκκέχυται ἐν ταῖς καρδίαις ἡμῶν διὰ πνεύματος ἁγίου τοῦ δοθέντος ἡμῖν.&nbsp;&nbsp;</span>
<span class="ver"><b>6</b></span> <span class="text">Ἔτι γὰρ Χριστὸς ὄντων ἡμῶν ἀσθενῶν ἔτι κατὰ καιρὸν ὑπὲρ ἀσεβῶν ἀπέθανεν.&nbsp;&nbsp;</span>
<span class="ver"><b>7</b></span> <span class="text">μόλις γὰρ ὑπὲρ δικαίου τις ἀποθανεῖται·&nbsp;&nbsp; ὑπὲρ γὰρ τοῦ ἀγαθοῦ τάχα τις καὶ τολμᾷ ἀποθανεῖν·&nbsp;&nbsp;</span>
<span class="ver"><b>8</b></span> <span class="text">συνίστησιν δὲ τὴν ἑαυτοῦ ἀγάπην εἰς ἡμᾶς ὁ θεός, ὅτι ἔτι ἁμαρτωλῶν ὄντων ἡμῶν Χριστὸς ὑπὲρ ἡμῶν ἀπέθανεν.&nbsp;&nbsp;</span>
<span class="ver"><b>9</b></span> <span class="text">πολλῷ οὖν μᾶλλον δικαιωθέντες νῦν ἐν τῷ αἵματι αὐτοῦ σωθησόμεθα δι᾽ αὐτοῦ ἀπὸ τῆς ὀργῆς.&nbsp;&nbsp;</span>
<span class="ver"><b>10</b></span> <span class="text">εἰ γὰρ ἐχθροὶ ὄντες κατηλλάγημεν τῷ θεῷ διὰ τοῦ θανάτου τοῦ υἱοῦ αὐτοῦ, πολλῷ μᾶλλον καταλλαγέντες σωθησόμεθα ἐν τῇ ζωῇ αὐτοῦ·&nbsp;&nbsp;</span>
<span class="ver"><b>11</b></span> <span class="text">οὐ μόνον δέ, ἀλλὰ καὶ καυχώμενοι ἐν τῷ θεῷ διὰ τοῦ κυρίου ἡμῶν Ἰησοῦ Χριστοῦ δι᾽ οὗ νῦν τὴν καταλλαγὴν ἐλάβομεν.&nbsp;&nbsp;</span>
<span class="ver"><b>12</b></span> <span class="text">Διὰ τοῦτο ὥσπερ δι᾽ ἑνὸς ἀνθρώπου ἡ ἁμαρτία εἰς τὸν κόσμον εἰσῆλθεν καὶ διὰ τῆς ἁμαρτίας ὁ θάνατος, καὶ οὕτως εἰς πάντας ἀνθρώπους ὁ θάνατος διῆλθεν, ἐφ᾽ ᾧ πάντες ἥμαρτον·&nbsp;&nbsp;</span>
<span class="ver"><b>13</b></span> <span class="text">ἄχρι γὰρ νόμου ἁμαρτία ἦν ἐν κόσμῳ, ἁμαρτία δὲ οὐκ ἐλλογεῖται μὴ ὄντος νόμου,</span>
<span class="ver"><b>14</b></span> <span class="text">ἀλλὰ ἐβασίλευσεν ὁ θάνατος ἀπὸ Ἀδὰμ μέχρι Μωϋσέως καὶ ἐπὶ τοὺς μὴ ἁμαρτήσαντας ἐπὶ τῷ ὁμοιώματι τῆς παραβάσεως Ἀδὰμ ὅς ἐστιν τύπος τοῦ μέλλοντος.&nbsp;&nbsp;</span>
<span class="ver"><b>15</b></span> <span class="text">Ἀλλ᾽ οὐχ ὡς τὸ παράπτωμα, οὕτως καὶ τὸ χάρισμα·&nbsp;&nbsp; εἰ γὰρ τῷ τοῦ ἑνὸς παραπτώματι οἱ πολλοὶ ἀπέθανον, πολλῷ μᾶλλον ἡ χάρις τοῦ θεοῦ καὶ ἡ δωρεὰ ἐν χάριτι τῇ τοῦ ἑνὸς ἀνθρώπου Ἰησοῦ Χριστοῦ εἰς τοὺς πολλοὺς ἐπερίσσευσεν.&nbsp;&nbsp;</span>
<span class="ver"><b>16</b></span> <span class="text">καὶ οὐχ ὡς δι᾽ ἑνὸς ἁμαρτήσαντος τὸ δώρημα·&nbsp;&nbsp; τὸ μὲν γὰρ κρίμα ἐξ ἑνὸς εἰς κατάκριμα, τὸ δὲ χάρισμα ἐκ πολλῶν παραπτωμάτων εἰς δικαίωμα.&nbsp;&nbsp;</span>
<span class="ver"><b>17</b></span> <span class="text">εἰ γὰρ τῷ τοῦ ἑνὸς παραπτώματι ὁ θάνατος ἐβασίλευσεν διὰ τοῦ ἑνός, πολλῷ μᾶλλον οἱ τὴν περισσείαν τῆς χάριτος καὶ τῆς δωρεᾶς τῆς δικαιοσύνης λαμβάνοντες ἐν ζωῇ βασιλεύσουσιν διὰ τοῦ ἑνὸς Ἰησοῦ Χριστοῦ.&nbsp;&nbsp;</span>
<span class="ver"><b>18</b></span> <span class="text">Ἄρα οὖν ὡς δι᾽ ἑνὸς παραπτώματος εἰς πάντας ἀνθρώπους εἰς κατάκριμα, οὕτως καὶ δι᾽ ἑνὸς δικαιώματος εἰς πάντας ἀνθρώπους εἰς δικαίωσιν ζωῆς·&nbsp;&nbsp;</span>
<span class="ver"><b>19</b></span> <span class="text">ὥσπερ γὰρ διὰ τῆς παρακοῆς τοῦ ἑνὸς ἀνθρώπου ἁμαρτωλοὶ κατεστάθησαν οἱ πολλοί, οὕτως καὶ διὰ τῆς ὑπακοῆς τοῦ ἑνὸς δίκαιοι κατασταθήσονται οἱ πολλοί.&nbsp;&nbsp;</span>
<span class="ver"><b>20</b></span> <span class="text">νόμος δὲ παρεισῆλθεν, ἵνα πλεονάσῃ τὸ παράπτωμα·&nbsp;&nbsp; οὗ δὲ ἐπλεόνασεν ἡ ἁμαρτία, ὑπερεπερίσσευσεν ἡ χάρις,</span>
<span class="ver"><b>21</b></span> <span class="text">ἵνα ὥσπερ ἐβασίλευσεν ἡ ἁμαρτία ἐν τῷ θανάτῳ, οὕτως καὶ ἡ χάρις βασιλεύσῃ διὰ δικαιοσύνης εἰς ζωὴν αἰώνιον διὰ Ἰησοῦ Χριστοῦ τοῦ κυρίου ἡμῶν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;6</div>
<span class="ver"><b>1</b></span> <span class="text">Τί οὖν ἐροῦμεν;&nbsp;&nbsp; ἐπιμένωμεν τῇ ἁμαρτίᾳ, ἵνα ἡ χάρις πλεονάσῃ;&nbsp;&nbsp;</span>
<span class="ver"><b>2</b></span> <span class="text">μὴ γένοιτο.&nbsp;&nbsp; οἵτινες ἀπεθάνομεν τῇ ἁμαρτίᾳ, πῶς ἔτι ζήσομεν ἐν αὐτῇ;&nbsp;&nbsp;</span>
<span class="ver"><b>3</b></span> <span class="text">ἢ ἀγνοεῖτε ὅτι, ὅσοι ἐβαπτίσθημεν εἰς Χριστὸν Ἰησοῦν, εἰς τὸν θάνατον αὐτοῦ ἐβαπτίσθημεν;&nbsp;&nbsp;</span>
<span class="ver"><b>4</b></span> <span class="text">συνετάφημεν οὖν αὐτῷ διὰ τοῦ βαπτίσματος εἰς τὸν θάνατον, ἵνα ὥσπερ ἠγέρθη Χριστὸς ἐκ νεκρῶν διὰ τῆς δόξης τοῦ πατρός, οὕτως καὶ ἡμεῖς ἐν καινότητι ζωῆς περιπατήσωμεν.&nbsp;&nbsp;</span>
<span class="ver"><b>5</b></span> <span class="text">εἰ γὰρ σύμφυτοι γεγόναμεν τῷ ὁμοιώματι τοῦ θανάτου αὐτοῦ, ἀλλὰ καὶ τῆς ἀναστάσεως ἐσόμεθα·&nbsp;&nbsp;</span>
<span class="ver"><b>6</b></span> <span class="text">τοῦτο γινώσκοντες ὅτι ὁ παλαιὸς ἡμῶν ἄνθρωπος συνεσταυρώθη, ἵνα καταργηθῇ τὸ σῶμα τῆς ἁμαρτίας, τοῦ μηκέτι δουλεύειν ἡμᾶς τῇ ἁμαρτίᾳ·&nbsp;&nbsp;</span>
<span class="ver"><b>7</b></span> <span class="text">ὁ γὰρ ἀποθανὼν δεδικαίωται ἀπὸ τῆς ἁμαρτίας.&nbsp;&nbsp;</span>
<span class="ver"><b>8</b></span> <span class="text">εἰ δὲ ἀπεθάνομεν σὺν Χριστῷ, πιστεύομεν ὅτι καὶ συνζήσομεν αὐτῷ,</span>
<span class="ver"><b>9</b></span> <span class="text">εἰδότες ὅτι Χριστὸς ἐγερθεὶς ἐκ νεκρῶν οὐκέτι ἀποθνῄσκει, θάνατος αὐτοῦ οὐκέτι κυριεύει.&nbsp;&nbsp;</span>
<span class="ver"><b>10</b></span> <span class="text">ὃ γὰρ ἀπέθανεν, τῇ ἁμαρτίᾳ ἀπέθανεν ἐφάπαξ·&nbsp;&nbsp; ὃ δὲ ζῇ, ζῇ τῷ θεῷ.&nbsp;&nbsp;</span>
<span class="ver"><b>11</b></span> <span class="text">οὕτως καὶ ὑμεῖς λογίζεσθε ἑαυτοὺς εἶναι νεκροὺς μὲν τῇ ἁμαρτίᾳ ζῶντας δὲ τῷ θεῷ ἐν Χριστῷ Ἰησοῦ.&nbsp;&nbsp;</span>
<span class="ver"><b>12</b></span> <span class="text">Μὴ οὖν βασιλευέτω ἡ ἁμαρτία ἐν τῷ θνητῷ ὑμῶν σώματι εἰς τὸ ὑπακούειν ταῖς ἐπιθυμίαις αὐτοῦ,</span>
<span class="ver"><b>13</b></span> <span class="text">μηδὲ παριστάνετε τὰ μέλη ὑμῶν ὅπλα ἀδικίας τῇ ἁμαρτίᾳ, ἀλλὰ παραστήσατε ἑαυτοὺς τῷ θεῷ ὡσεὶ ἐκ νεκρῶν ζῶντας καὶ τὰ μέλη ὑμῶν ὅπλα δικαιοσύνης τῷ θεῷ.&nbsp;&nbsp;</span>
<span class="ver"><b>14</b></span> <span class="text">ἁμαρτία γὰρ ὑμῶν οὐ κυριεύσει·&nbsp;&nbsp; οὐ γάρ ἐστε ὑπὸ νόμον ἀλλὰ ὑπὸ χάριν.&nbsp;&nbsp;</span>
<span class="ver"><b>15</b></span> <span class="text">Τί οὖν;&nbsp;&nbsp; ἁμαρτήσωμεν, ὅτι οὐκ ἐσμὲν ὑπὸ νόμον ἀλλὰ ὑπὸ χάριν;&nbsp;&nbsp; μὴ γένοιτο.&nbsp;&nbsp;</span>
<span class="ver"><b>16</b></span> <span class="text">οὐκ οἴδατε ὅτι ᾧ παριστάνετε ἑαυτοὺς δούλους εἰς ὑπακοήν, δοῦλοί ἐστε ᾧ ὑπακούετε, ἤτοι ἁμαρτίας εἰς θάνατον ἢ ὑπακοῆς εἰς δικαιοσύνην;&nbsp;&nbsp;</span>
<span class="ver"><b>17</b></span> <span class="text">χάρις δὲ τῷ θεῷ ὅτι ἦτε δοῦλοι τῆς ἁμαρτίας ὑπηκούσατε δὲ ἐκ καρδίας εἰς ὃν παρεδόθητε τύπον διδαχῆς,</span>
<span class="ver"><b>18</b></span> <span class="text">ἐλευθερωθέντες δὲ ἀπὸ τῆς ἁμαρτίας ἐδουλώθητε τῇ δικαιοσύνῃ.&nbsp;&nbsp;</span>
<span class="ver"><b>19</b></span> <span class="text">Ἀνθρώπινον λέγω διὰ τὴν ἀσθένειαν τῆς σαρκὸς ὑμῶν.&nbsp;&nbsp; ὥσπερ γὰρ παρεστήσατε τὰ μέλη ὑμῶν δοῦλα τῇ ἀκαθαρσίᾳ καὶ τῇ ἀνομίᾳ εἰς τὴν ἀνομίαν, οὕτως νῦν παραστήσατε τὰ μέλη ὑμῶν δοῦλα τῇ δικαιοσύνῃ εἰς ἁγιασμόν.&nbsp;&nbsp;</span>
<span class="ver"><b>20</b></span> <span class="text">ὅτε γὰρ δοῦλοι ἦτε τῆς ἁμαρτίας, ἐλεύθεροι ἦτε τῇ δικαιοσύνῃ.&nbsp;&nbsp;</span>
<span class="ver"><b>21</b></span> <span class="text">τίνα οὖν καρπὸν εἴχετε τότε;&nbsp;&nbsp; ἐφ᾽ οἷς νῦν ἐπαισχύνεσθε, τὸ γὰρ τέλος ἐκείνων θάνατος.&nbsp;&nbsp;</span>
<span class="ver"><b>22</b></span> <span class="text">νυνὶ δὲ ἐλευθερωθέντες ἀπὸ τῆς ἁμαρτίας δουλωθέντες δὲ τῷ θεῷ ἔχετε τὸν καρπὸν ὑμῶν εἰς ἁγιασμόν, τὸ δὲ τέλος ζωὴν αἰώνιον.&nbsp;&nbsp;</span>
<span class="ver"><b>23</b></span> <span class="text">τὰ γὰρ ὀψώνια τῆς ἁμαρτίας θάνατος, τὸ δὲ χάρισμα τοῦ θεοῦ ζωὴ αἰώνιος ἐν Χριστῷ Ἰησοῦ τῷ κυρίῳ ἡμῶν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;7</div>
<span class="ver"><b>1</b></span> <span class="text">Ἢ ἀγνοεῖτε, ἀδελφοί, γινώσκουσιν γὰρ νόμον λαλῶ, ὅτι ὁ νόμος κυριεύει τοῦ ἀνθρώπου ἐφ᾽ ὅσον χρόνον ζῇ;&nbsp;&nbsp;</span>
<span class="ver"><b>2</b></span> <span class="text">ἡ γὰρ ὕπανδρος γυνὴ τῷ ζῶντι ἀνδρὶ δέδεται νόμῳ·&nbsp;&nbsp; ἐὰν δὲ ἀποθάνῃ ὁ ἀνήρ, κατήργηται ἀπὸ τοῦ νόμου τοῦ ἀνδρός.&nbsp;&nbsp;</span>
<span class="ver"><b>3</b></span> <span class="text">ἄρα οὖν ζῶντος τοῦ ἀνδρὸς μοιχαλὶς χρηματίσει ἐὰν γένηται ἀνδρὶ ἑτέρῳ·&nbsp;&nbsp; ἐὰν δὲ ἀποθάνῃ ὁ ἀνήρ, ἐλευθέρα ἐστὶν ἀπὸ τοῦ νόμου, τοῦ μὴ εἶναι αὐτὴν μοιχαλίδα γενομένην ἀνδρὶ ἑτέρῳ.&nbsp;&nbsp;</span>
<span class="ver"><b>4</b></span> <span class="text">ὥστε, ἀδελφοί μου, καὶ ὑμεῖς ἐθανατώθητε τῷ νόμῳ διὰ τοῦ σώματος τοῦ Χριστοῦ, εἰς τὸ γενέσθαι ὑμᾶς ἑτέρῳ, τῷ ἐκ νεκρῶν ἐγερθέντι, ἵνα καρποφορήσωμεν τῷ θεῷ.&nbsp;&nbsp;</span>
<span class="ver"><b>5</b></span> <span class="text">ὅτε γὰρ ἦμεν ἐν τῇ σαρκί, τὰ παθήματα τῶν ἁμαρτιῶν τὰ διὰ τοῦ νόμου ἐνηργεῖτο ἐν τοῖς μέλεσιν ἡμῶν, εἰς τὸ καρποφορῆσαι τῷ θανάτῳ·&nbsp;&nbsp;</span>
<span class="ver"><b>6</b></span> <span class="text">νυνὶ δὲ κατηργήθημεν ἀπὸ τοῦ νόμου ἀποθανόντες ἐν ᾧ κατειχόμεθα, ὥστε δουλεύειν ἡμᾶς ἐν καινότητι πνεύματος καὶ οὐ παλαιότητι γράμματος.&nbsp;&nbsp;</span>
<span class="ver"><b>7</b></span> <span class="text">Τί οὖν ἐροῦμεν;&nbsp;&nbsp; ὁ νόμος ἁμαρτία;&nbsp;&nbsp; μὴ γένοιτο·&nbsp;&nbsp; ἀλλὰ τὴν ἁμαρτίαν οὐκ ἔγνων εἰ μὴ διὰ νόμου·&nbsp;&nbsp; τήν τε γὰρ ἐπιθυμίαν οὐκ ᾔδειν εἰ μὴ ὁ νόμος ἔλεγεν·&nbsp;&nbsp; οὐκ ἐπιθυμήσεις.&nbsp;&nbsp;</span>
<span class="ver"><b>8</b></span> <span class="text">ἀφορμὴν δὲ λαβοῦσα ἡ ἁμαρτία διὰ τῆς ἐντολῆς κατειργάσατο ἐν ἐμοὶ πᾶσαν ἐπιθυμίαν·&nbsp;&nbsp; χωρὶς γὰρ νόμου ἁμαρτία νεκρά.&nbsp;&nbsp;</span>
<span class="ver"><b>9</b></span> <span class="text">ἐγὼ δὲ ἔζων χωρὶς νόμου ποτέ, ἐλθούσης δὲ τῆς ἐντολῆς ἡ ἁμαρτία ἀνέζησεν,</span>
<span class="ver"><b>10</b></span> <span class="text">ἐγὼ δὲ ἀπέθανον καὶ εὑρέθη μοι ἡ ἐντολὴ ἡ εἰς ζωήν, αὕτη εἰς θάνατον·&nbsp;&nbsp;</span>
<span class="ver"><b>11</b></span> <span class="text">ἡ γὰρ ἁμαρτία ἀφορμὴν λαβοῦσα διὰ τῆς ἐντολῆς ἐξηπάτησέν με καὶ δι᾽ αὐτῆς ἀπέκτεινεν.&nbsp;&nbsp;</span>
<span class="ver"><b>12</b></span> <span class="text">ὥστε ὁ μὲν νόμος ἅγιος καὶ ἡ ἐντολὴ ἁγία καὶ δικαία καὶ ἀγαθή.&nbsp;&nbsp;</span>
<span class="ver"><b>13</b></span> <span class="text">Τὸ οὖν ἀγαθὸν ἐμοὶ ἐγένετο θάνατος;&nbsp;&nbsp; μὴ γένοιτο·&nbsp;&nbsp; ἀλλὰ ἡ ἁμαρτία, ἵνα φανῇ ἁμαρτία, διὰ τοῦ ἀγαθοῦ μοι κατεργαζομένη θάνατον, ἵνα γένηται καθ᾽ ὑπερβολὴν ἁμαρτωλὸς ἡ ἁμαρτία διὰ τῆς ἐντολῆς.&nbsp;&nbsp;</span>
<span class="ver"><b>14</b></span> <span class="text">Οἴδαμεν γὰρ ὅτι ὁ νόμος πνευματικός ἐστιν, ἐγὼ δὲ σάρκινός εἰμι πεπραμένος ὑπὸ τὴν ἁμαρτίαν.&nbsp;&nbsp;</span>
<span class="ver"><b>15</b></span> <span class="text">ὃ γὰρ κατεργάζομαι οὐ γινώσκω·&nbsp;&nbsp; οὐ γὰρ ὃ θέλω τοῦτο πράσσω, ἀλλ᾽ ὃ μισῶ τοῦτο ποιῶ.&nbsp;&nbsp;</span>
<span class="ver"><b>16</b></span> <span class="text">εἰ δὲ ὃ οὐ θέλω τοῦτο ποιῶ, σύνφημι τῷ νόμῳ ὅτι καλός.&nbsp;&nbsp;</span>
<span class="ver"><b>17</b></span> <span class="text">νυνὶ δὲ οὐκέτι ἐγὼ κατεργάζομαι αὐτὸ ἀλλὰ ἡ ἐνοικοῦσα ἐν ἐμοὶ ἁμαρτία.&nbsp;&nbsp;</span>
<span class="ver"><b>18</b></span> <span class="text">Οἶδα γὰρ ὅτι οὐκ οἰκεῖ ἐν ἐμοί, τοῦτ᾽ ἔστιν ἐν τῇ σαρκί μου, ἀγαθόν·&nbsp;&nbsp; τὸ γὰρ θέλειν παράκειταί μοι, τὸ δὲ κατεργάζεσθαι τὸ καλὸν οὔ·&nbsp;&nbsp;</span>
<span class="ver"><b>19</b></span> <span class="text">οὐ γὰρ ὃ θέλω ποιῶ ἀγαθόν, ἀλλὰ ὃ οὐ θέλω κακὸν τοῦτο πράσσω.&nbsp;&nbsp;</span>
<span class="ver"><b>20</b></span> <span class="text">εἰ δὲ ὃ οὐ θέλω τοῦτο ποιῶ, οὐκέτι ἐγὼ κατεργάζομαι αὐτὸ ἀλλὰ ἡ οἰκοῦσα ἐν ἐμοὶ ἁμαρτία.&nbsp;&nbsp;</span>
<span class="ver"><b>21</b></span> <span class="text">εὑρίσκω ἄρα τὸν νόμον, τῷ θέλοντι ἐμοὶ ποιεῖν τὸ καλόν, ὅτι ἐμοὶ τὸ κακὸν παράκειται·&nbsp;&nbsp;</span>
<span class="ver"><b>22</b></span> <span class="text">συνήδομαι γὰρ τῷ νόμῳ τοῦ θεοῦ κατὰ τὸν ἔσω ἄνθρωπον,</span>
<span class="ver"><b>23</b></span> <span class="text">βλέπω δὲ ἕτερον νόμον ἐν τοῖς μέλεσίν μου ἀντιστρατευόμενον τῷ νόμῳ τοῦ νοός μου καὶ αἰχμαλωτίζοντά με ἐν τῷ νόμῳ τῆς ἁμαρτίας τῷ ὄντι ἐν τοῖς μέλεσίν μου.&nbsp;&nbsp;</span>
<span class="ver"><b>24</b></span> <span class="text">Ταλαίπωρος ἐγὼ ἄνθρωπος·&nbsp;&nbsp; τίς με ῥύσεται ἐκ τοῦ σώματος τοῦ θανάτου τούτου;&nbsp;&nbsp;</span>
<span class="ver"><b>25</b></span> <span class="text">χάρις τῷ θεῷ διὰ Ἰησοῦ Χριστοῦ τοῦ κυρίου ἡμῶν.&nbsp;&nbsp; Ἄρα οὖν αὐτὸς ἐγὼ τῷ μὲν νοῒ δουλεύω νόμῳ θεοῦ τῇ δὲ σαρκὶ νόμῳ ἁμαρτίας.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;8</div>
<span class="ver"><b>1</b></span> <span class="text">Οὐδὲν ἄρα νῦν κατάκριμα τοῖς ἐν Χριστῷ Ἰησοῦ.&nbsp;&nbsp;</span>
<span class="ver"><b>2</b></span> <span class="text">ὁ γὰρ νόμος τοῦ πνεύματος τῆς ζωῆς ἐν Χριστῷ Ἰησοῦ ἠλευθέρωσέν σε ἀπὸ τοῦ νόμου τῆς ἁμαρτίας καὶ τοῦ θανάτου.&nbsp;&nbsp;</span>
<span class="ver"><b>3</b></span> <span class="text">Τὸ γὰρ ἀδύνατον τοῦ νόμου ἐν ᾧ ἠσθένει διὰ τῆς σαρκός, ὁ θεὸς τὸν ἑαυτοῦ υἱὸν πέμψας ἐν ὁμοιώματι σαρκὸς ἁμαρτίας καὶ περὶ ἁμαρτίας κατέκρινεν τὴν ἁμαρτίαν ἐν τῇ σαρκί,</span>
<span class="ver"><b>4</b></span> <span class="text">ἵνα τὸ δικαίωμα τοῦ νόμου πληρωθῇ ἐν ἡμῖν τοῖς μὴ κατὰ σάρκα περιπατοῦσιν ἀλλὰ κατὰ πνεῦμα.&nbsp;&nbsp;</span>
<span class="ver"><b>5</b></span> <span class="text">οἱ γὰρ κατὰ σάρκα ὄντες τὰ τῆς σαρκὸς φρονοῦσιν, οἱ δὲ κατὰ πνεῦμα τὰ τοῦ πνεύματος.&nbsp;&nbsp;</span>
<span class="ver"><b>6</b></span> <span class="text">τὸ γὰρ φρόνημα τῆς σαρκὸς θάνατος, τὸ δὲ φρόνημα τοῦ πνεύματος ζωὴ καὶ εἰρήνη·&nbsp;&nbsp;</span>
<span class="ver"><b>7</b></span> <span class="text">διότι τὸ φρόνημα τῆς σαρκὸς ἔχθρα εἰς θεόν, τῷ γὰρ νόμῳ τοῦ θεοῦ οὐχ ὑποτάσσεται, οὐδὲ γὰρ δύναται·&nbsp;&nbsp;</span>
<span class="ver"><b>8</b></span> <span class="text">οἱ δὲ ἐν σαρκὶ ὄντες θεῷ ἀρέσαι οὐ δύνανται.&nbsp;&nbsp;</span>
<span class="ver"><b>9</b></span> <span class="text">Ὑμεῖς δὲ οὐκ ἐστὲ ἐν σαρκὶ ἀλλὰ ἐν πνεύματι, εἴπερ πνεῦμα θεοῦ οἰκεῖ ἐν ὑμῖν.&nbsp;&nbsp; εἰ δέ τις πνεῦμα Χριστοῦ οὐκ ἔχει, οὗτος οὐκ ἔστιν αὐτοῦ.&nbsp;&nbsp;</span>
<span class="ver"><b>10</b></span> <span class="text">εἰ δὲ Χριστὸς ἐν ὑμῖν, τὸ μὲν σῶμα νεκρὸν διὰ ἁμαρτίαν τὸ δὲ πνεῦμα ζωὴ διὰ δικαιοσύνην.&nbsp;&nbsp;</span>
<span class="ver"><b>11</b></span> <span class="text">εἰ δὲ τὸ πνεῦμα τοῦ ἐγείραντος τὸν Ἰησοῦν ἐκ νεκρῶν οἰκεῖ ἐν ὑμῖν, ὁ ἐγείρας ἐκ νεκρῶν Χριστὸν Ἰησοῦν ζῳοποιήσει καὶ τὰ θνητὰ σώματα ὑμῶν διὰ τοῦ ἐνοικοῦντος αὐτοῦ πνεύματος ἐν ὑμῖν.&nbsp;&nbsp;</span>
<span class="ver"><b>12</b></span> <span class="text">Ἄρα οὖν, ἀδελφοί, ὀφειλέται ἐσμὲν οὐ τῇ σαρκὶ τοῦ κατὰ σάρκα ζῆν,</span>
<span class="ver"><b>13</b></span> <span class="text">εἰ γὰρ κατὰ σάρκα ζῆτε, μέλλετε ἀποθνῄσκειν·&nbsp;&nbsp; εἰ δὲ πνεύματι τὰς πράξεις τοῦ σώματος θανατοῦτε, ζήσεσθε.&nbsp;&nbsp;</span>
<span class="ver"><b>14</b></span> <span class="text">ὅσοι γὰρ πνεύματι θεοῦ ἄγονται, οὗτοι υἱοὶ θεοῦ εἰσιν.&nbsp;&nbsp;</span>
<span class="ver"><b>15</b></span> <span class="text">οὐ γὰρ ἐλάβετε πνεῦμα δουλείας πάλιν εἰς φόβον ἀλλὰ ἐλάβετε πνεῦμα υἱοθεσίας ἐν ᾧ κράζομεν·&nbsp;&nbsp; αββα ὁ πατήρ.&nbsp;&nbsp;</span>
<span class="ver"><b>16</b></span> <span class="text">αὐτὸ τὸ πνεῦμα συνμαρτυρεῖ τῷ πνεύματι ἡμῶν ὅτι ἐσμὲν τέκνα θεοῦ.&nbsp;&nbsp;</span>
<span class="ver"><b>17</b></span> <span class="text">εἰ δὲ τέκνα, καὶ κληρονόμοι·&nbsp;&nbsp; κληρονόμοι μὲν θεοῦ, συνκληρονόμοι δὲ Χριστοῦ, εἴπερ συνπάσχομεν ἵνα καὶ συνδοξασθῶμεν.&nbsp;&nbsp;</span>
<span class="ver"><b>18</b></span> <span class="text">Λογίζομαι γὰρ ὅτι οὐκ ἄξια τὰ παθήματα τοῦ νῦν καιροῦ πρὸς τὴν μέλλουσαν δόξαν ἀποκαλυφθῆναι εἰς ἡμᾶς.&nbsp;&nbsp;</span>
<span class="ver"><b>19</b></span> <span class="text">ἡ γὰρ ἀποκαραδοκία τῆς κτίσεως τὴν ἀποκάλυψιν τῶν υἱῶν τοῦ θεοῦ ἀπεκδέχεται.&nbsp;&nbsp;</span>
<span class="ver"><b>20</b></span> <span class="text">τῇ γὰρ ματαιότητι ἡ κτίσις ὑπετάγη, οὐχ ἑκοῦσα ἀλλὰ διὰ τὸν ὑποτάξαντα, ἐφ᾽ ἑλπίδι</span>
<span class="ver"><b>21</b></span> <span class="text">ὅτι καὶ αὐτὴ ἡ κτίσις ἐλευθερωθήσεται ἀπὸ τῆς δουλείας τῆς φθορᾶς εἰς τὴν ἐλευθερίαν τῆς δόξης τῶν τέκνων τοῦ θεοῦ.&nbsp;&nbsp;</span>
<span class="ver"><b>22</b></span> <span class="text">οἴδαμεν γὰρ ὅτι πᾶσα ἡ κτίσις συνστενάζει καὶ συνωδίνει ἄχρι τοῦ νῦν·&nbsp;&nbsp;</span>
<span class="ver"><b>23</b></span> <span class="text">οὐ μόνον δέ, ἀλλὰ καὶ αὐτοὶ τὴν ἀπαρχὴν τοῦ πνεύματος ἔχοντες, ἡμεῖς καὶ αὐτοὶ ἐν ἑαυτοῖς στενάζομεν υἱοθεσίαν ἀπεκδεχόμενοι, τὴν ἀπολύτρωσιν τοῦ σώματος ἡμῶν.&nbsp;&nbsp;</span>
<span class="ver"><b>24</b></span> <span class="text">τῇ γὰρ ἐλπίδι ἐσώθημεν·&nbsp;&nbsp; ἐλπὶς δὲ βλεπομένη οὐκ ἔστιν ἐλπίς·&nbsp;&nbsp; ὃ γὰρ βλέπει τίς ἐλπίζει;&nbsp;&nbsp;</span>
<span class="ver"><b>25</b></span> <span class="text">εἰ δὲ ὃ οὐ βλέπομεν ἐλπίζομεν, δι᾽ ὑπομονῆς ἀπεκδεχόμεθα.&nbsp;&nbsp;</span>
<span class="ver"><b>26</b></span> <span class="text">Ὡσαύτως δὲ καὶ τὸ πνεῦμα συναντιλαμβάνεται τῇ ἀσθενείᾳ ἡμῶν·&nbsp;&nbsp; τὸ γὰρ τί προσευξώμεθα καθὸ δεῖ οὐκ οἴδαμεν, ἀλλὰ αὐτὸ τὸ πνεῦμα ὑπερεντυγχάνει στεναγμοῖς ἀλαλήτοις·&nbsp;&nbsp;</span>
<span class="ver"><b>27</b></span> <span class="text">ὁ δὲ ἐραυνῶν τὰς καρδίας οἶδεν τί τὸ φρόνημα τοῦ πνεύματος, ὅτι κατὰ θεὸν ἐντυγχάνει ὑπὲρ ἁγίων.&nbsp;&nbsp;</span>
<span class="ver"><b>28</b></span> <span class="text">Οἴδαμεν δὲ ὅτι τοῖς ἀγαπῶσιν τὸν θεὸν πάντα συνεργεῖ εἰς ἀγαθόν, τοῖς κατὰ πρόθεσιν κλητοῖς οὖσιν.&nbsp;&nbsp;</span>
<span class="ver"><b>29</b></span> <span class="text">ὅτι οὓς προέγνω, καὶ προώρισεν συμμόρφους τῆς εἰκόνος τοῦ υἱοῦ αὐτοῦ, εἰς τὸ εἶναι αὐτὸν πρωτότοκον ἐν πολλοῖς ἀδελφοῖς·&nbsp;&nbsp;</span>
<span class="ver"><b>30</b></span> <span class="text">οὓς δὲ προώρισεν, τούτους καὶ ἐκάλεσεν·&nbsp;&nbsp; καὶ οὓς ἐκάλεσεν, τούτους καὶ ἐδικαίωσεν·&nbsp;&nbsp; οὓς δὲ ἐδικαίωσεν, τούτους καὶ ἐδόξασεν.&nbsp;&nbsp;</span>
<span class="ver"><b>31</b></span> <span class="text">Τί οὖν ἐροῦμεν πρὸς ταῦτα;&nbsp;&nbsp; εἰ ὁ θεὸς ὑπὲρ ἡμῶν, τίς καθ᾽ ἡμῶν;&nbsp;&nbsp;</span>
<span class="ver"><b>32</b></span> <span class="text">ὅς γε τοῦ ἰδίου υἱοῦ οὐκ ἐφείσατο ἀλλὰ ὑπὲρ ἡμῶν πάντων παρέδωκεν αὐτόν, πῶς οὐχὶ καὶ σὺν αὐτῷ τὰ πάντα ἡμῖν χαρίσεται;&nbsp;&nbsp;</span>
<span class="ver"><b>33</b></span> <span class="text">τίς ἐγκαλέσει κατὰ ἐκλεκτῶν θεοῦ;&nbsp;&nbsp; θεὸς ὁ δικαιῶν·&nbsp;&nbsp;</span>
<span class="ver"><b>34</b></span> <span class="text">τίς ὁ κατακρινῶν;&nbsp;&nbsp; Χριστὸς Ἰησοῦς ὁ ἀποθανών, μᾶλλον δὲ ἐγερθείς, ὃς καί ἐστιν ἐν δεξιᾷ τοῦ θεοῦ, ὃς καὶ ἐντυγχάνει ὑπὲρ ἡμῶν.&nbsp;&nbsp;</span>
<span class="ver"><b>35</b></span> <span class="text">τίς ἡμᾶς χωρίσει ἀπὸ τῆς ἀγάπης τοῦ Χριστοῦ;&nbsp;&nbsp; θλῖψις ἢ στενοχωρία ἢ διωγμὸς ἢ λιμὸς ἢ γυμνότης ἢ κίνδυνος ἢ μάχαιρα;&nbsp;&nbsp;</span>
<span class="ver"><b>36</b></span> <span class="text">καθὼς γέγραπται ὅτι ἕνεκεν σοῦ θανατούμεθα ὅλην τὴν ἡμέραν, ἐλογίσθημεν ὡς πρόβατα σφαγῆς.&nbsp;&nbsp;</span>
<span class="ver"><b>37</b></span> <span class="text">ἀλλ᾽ ἐν τούτοις πᾶσιν ὑπερνικῶμεν διὰ τοῦ ἀγαπήσαντος ἡμᾶς.&nbsp;&nbsp;</span>
<span class="ver"><b>38</b></span> <span class="text">πέπεισμαι γὰρ ὅτι οὔτε θάνατος οὔτε ζωὴ οὔτε ἄγγελοι οὔτε ἀρχαὶ οὔτε ἐνεστῶτα οὔτε μέλλοντα οὔτε δυνάμεις</span>
<span class="ver"><b>39</b></span> <span class="text">οὔτε ὕψωμα οὔτε βάθος οὔτε τις κτίσις ἑτέρα δυνήσεται ἡμᾶς χωρίσαι ἀπὸ τῆς ἀγάπης τοῦ θεοῦ τῆς ἐν Χριστῷ Ἰησοῦ τῷ κυρίῳ ἡμῶν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;9</div>
<span class="ver"><b>1</b></span> <span class="text">Ἀλήθειαν λέγω ἐν Χριστῷ, οὐ ψεύδομαι, συνμαρτυρούσης μοι τῆς συνειδήσεώς μου ἐν πνεύματι ἁγίῳ,</span>
<span class="ver"><b>2</b></span> <span class="text">ὅτι λύπη μοί ἐστιν μεγάλη καὶ ἀδιάλειπτος ὀδύνη τῇ καρδίᾳ μου.&nbsp;&nbsp;</span>
<span class="ver"><b>3</b></span> <span class="text">ηὐχόμην γὰρ ἀνάθεμα εἶναι αὐτὸς ἐγὼ ἀπὸ τοῦ Χριστοῦ ὑπὲρ τῶν ἀδελφῶν μου τῶν συγγενῶν μου κατὰ σάρκα,</span>
<span class="ver"><b>4</b></span> <span class="text">οἵτινές εἰσιν Ἰσραηλεῖται, ὧν ἡ υἱοθεσία καὶ ἡ δόξα καὶ αἱ διαθῆκαι καὶ ἡ νομοθεσία καὶ ἡ λατρεία καὶ αἱ ἐπαγγελίαι,</span>
<span class="ver"><b>5</b></span> <span class="text">ὧν οἱ πατέρες καὶ ἐξ ὧν ὁ Χριστὸς τὸ κατὰ σάρκα, ὁ ὢν ἐπὶ πάντων θεὸς εὐλογητὸς εἰς τοὺς αἰῶνας, ἀμήν.&nbsp;&nbsp;</span>
<span class="ver"><b>6</b></span> <span class="text">Οὐχ οἷον δὲ ὅτι ἐκπέπτωκεν ὁ λόγος τοῦ θεοῦ.&nbsp;&nbsp; οὐ γὰρ πάντες οἱ ἐξ Ἰσραὴλ οὗτοι Ἰσραήλ·&nbsp;&nbsp;</span>
<span class="ver"><b>7</b></span> <span class="text">οὐδ᾽ ὅτι εἰσὶν σπέρμα Ἀβραὰμ πάντες τέκνα, ἀλλ᾽·&nbsp;&nbsp; ἐν Ἰσαὰκ κληθήσεταί σοι σπέρμα.&nbsp;&nbsp;</span>
<span class="ver"><b>8</b></span> <span class="text">τοῦτ᾽ ἔστιν, οὐ τὰ τέκνα τῆς σαρκὸς ταῦτα τέκνα τοῦ θεοῦ ἀλλὰ τὰ τέκνα τῆς ἐπαγγελίας λογίζεται εἰς σπέρμα.&nbsp;&nbsp;</span>
<span class="ver"><b>9</b></span> <span class="text">ἐπαγγελίας γὰρ ὁ λόγος οὗτος·&nbsp;&nbsp; κατὰ τὸν καιρὸν τοῦτον ἐλεύσομαι καὶ ἔσται τῇ Σάρρᾳ υἱός.&nbsp;&nbsp;</span>
<span class="ver"><b>10</b></span> <span class="text">Οὐ μόνον δέ, ἀλλὰ καὶ Ῥεβέκκα ἐξ ἑνὸς κοίτην ἔχουσα, Ἰσαὰκ τοῦ πατρὸς ἡμῶν·&nbsp;&nbsp;</span>
<span class="ver"><b>11</b></span> <span class="text">μήπω γὰρ γεννηθέντων μηδὲ πραξάντων τι ἀγαθὸν ἢ φαῦλον, ἵνα ἡ κατ᾽ ἐκλογὴν πρόθεσις τοῦ θεοῦ μένῃ,</span>
<span class="ver"><b>12</b></span> <span class="text">οὐκ ἐξ ἔργων ἀλλ᾽ ἐκ τοῦ καλοῦντος, ἐρρέθη αὐτῇ ὅτι ὁ μείζων δουλεύσει τῷ ἐλάσσονι,</span>
<span class="ver"><b>13</b></span> <span class="text">καθὼς γέγραπται·&nbsp;&nbsp; τὸν Ἰακὼβ ἠγάπησα, τὸν δὲ Ἠσαῦ ἐμίσησα.&nbsp;&nbsp;</span>
<span class="ver"><b>14</b></span> <span class="text">Τί οὖν ἐροῦμεν;&nbsp;&nbsp; μὴ ἀδικία παρὰ τῷ θεῷ;&nbsp;&nbsp; μὴ γένοιτο.&nbsp;&nbsp;</span>
<span class="ver"><b>15</b></span> <span class="text">τῷ Μωϋσεῖ γὰρ λέγει·&nbsp;&nbsp; ἐλεήσω ὃν ἂν ἐλεῶ καὶ οἰκτειρήσω ὃν ἂν οἰκτείρω.&nbsp;&nbsp;</span>
<span class="ver"><b>16</b></span> <span class="text">ἄρα οὖν οὐ τοῦ θέλοντος οὐδὲ τοῦ τρέχοντος ἀλλὰ τοῦ ἐλεῶντος θεοῦ.&nbsp;&nbsp;</span>
<span class="ver"><b>17</b></span> <span class="text">λέγει γὰρ ἡ γραφὴ τῷ Φαραὼ ὅτι εἰς αὐτὸ τοῦτο ἐξήγειρά σε ὅπως ἐνδείξωμαι ἐν σοὶ τὴν δύναμίν μου καὶ ὅπως διαγγελῇ τὸ ὄνομά μου ἐν πάσῃ τῇ γῇ.&nbsp;&nbsp;</span>
<span class="ver"><b>18</b></span> <span class="text">ἄρα οὖν ὃν θέλει ἐλεεῖ, ὃν δὲ θέλει σκληρύνει.&nbsp;&nbsp;</span>
<span class="ver"><b>19</b></span> <span class="text">Ἐρεῖς μοι οὖν·&nbsp;&nbsp; τί οὖν ἔτι μέμφεται;&nbsp;&nbsp; τῷ γὰρ βουλήματι αὐτοῦ τίς ἀνθέστηκεν;&nbsp;&nbsp;</span>
<span class="ver"><b>20</b></span> <span class="text">ὦ ἄνθρωπε, μενοῦνγε σὺ τίς εἶ ὁ ἀνταποκρινόμενος τῷ θεῷ;&nbsp;&nbsp; μὴ ἐρεῖ τὸ πλάσμα τῷ πλάσαντι·&nbsp;&nbsp; τί με ἐποίησας οὕτως;&nbsp;&nbsp;</span>
<span class="ver"><b>21</b></span> <span class="text">ἢ οὐκ ἔχει ἐξουσίαν ὁ κεραμεὺς τοῦ πηλοῦ ἐκ τοῦ αὐτοῦ φυράματος ποιῆσαι ὃ μὲν εἰς τιμὴν σκεῦος ὃ δὲ εἰς ἀτιμίαν;&nbsp;&nbsp;</span>
<span class="ver"><b>22</b></span> <span class="text">εἰ δὲ θέλων ὁ θεὸς ἐνδείξασθαι τὴν ὀργὴν καὶ γνωρίσαι τὸ δυνατὸν αὐτοῦ ἤνεγκεν ἐν πολλῇ μακροθυμίᾳ σκεύη ὀργῆς κατηρτισμένα εἰς ἀπώλειαν,</span>
<span class="ver"><b>23</b></span> <span class="text">καὶ ἵνα γνωρίσῃ τὸν πλοῦτον τῆς δόξης αὐτοῦ ἐπὶ σκεύη ἐλέους ἃ προητοίμασεν εἰς δόξαν;&nbsp;&nbsp;</span>
<span class="ver"><b>24</b></span> <span class="text">Οὓς καὶ ἐκάλεσεν ἡμᾶς οὐ μόνον ἐξ Ἰουδαίων ἀλλὰ καὶ ἐξ ἐθνῶν,</span>
<span class="ver"><b>25</b></span> <span class="text">ὡς καὶ ἐν τῷ Ὡσηὲ λέγει·&nbsp;&nbsp; καλέσω τὸν οὐ λαόν μου λαόν μου καὶ τὴν οὐκ ἠγαπημένην ἠγαπημένην·&nbsp;&nbsp;</span>
<span class="ver"><b>26</b></span> <span class="text">καὶ ἔσται ἐν τῷ τόπῳ οὗ ἐρρέθη αὐτοῖς·&nbsp;&nbsp; οὐ λαός μου ὑμεῖς, ἐκεῖ κληθήσονται υἱοὶ θεοῦ ζῶντος.&nbsp;&nbsp;</span>
<span class="ver"><b>27</b></span> <span class="text">Ἠσαΐας δὲ κράζει ὑπὲρ τοῦ Ἰσραήλ·&nbsp;&nbsp; ἐὰν ᾖ ὁ ἀριθμὸς τῶν υἱῶν Ἰσραὴλ ὡς ἡ ἄμμος τῆς θαλάσσης, τὸ ὑπόλειμμα σωθήσεται·&nbsp;&nbsp;</span>
<span class="ver"><b>28</b></span> <span class="text">λόγον γὰρ συντελῶν καὶ συντέμνων ποιήσει κύριος ἐπὶ τῆς γῆς.&nbsp;&nbsp;</span>
<span class="ver"><b>29</b></span> <span class="text">καὶ καθὼς προείρηκεν Ἠσαΐας·&nbsp;&nbsp; εἰ μὴ κύριος σαβαὼθ ἐνκατέλιπεν ἡμῖν σπέρμα, ὡς Σόδομα ἂν ἐγενήθημεν καὶ ὡς Γόμορρα ἂν ὡμοιώθημεν.&nbsp;&nbsp;</span>
<span class="ver"><b>30</b></span> <span class="text">Τί οὖν ἐροῦμεν;&nbsp;&nbsp; ὅτι ἔθνη τὰ μὴ διώκοντα δικαιοσύνην κατέλαβεν δικαιοσύνην, δικαιοσύνην δὲ τὴν ἐκ πίστεως,</span>
<span class="ver"><b>31</b></span> <span class="text">Ἰσραὴλ δὲ διώκων νόμον δικαιοσύνης εἰς νόμον οὐκ ἔφθασεν.&nbsp;&nbsp;</span>
<span class="ver"><b>32</b></span> <span class="text">διὰ τί;&nbsp;&nbsp; ὅτι οὐκ ἐκ πίστεως ἀλλ᾽ ὡς ἐξ ἔργων·&nbsp;&nbsp; προσέκοψαν τῷ λίθῳ τοῦ προσκόμματος,</span>
<span class="ver"><b>33</b></span> <span class="text">καθὼς γέγραπται·&nbsp;&nbsp; ἰδοὺ τίθημι ἐν Σιὼν λίθον προσκόμματος καὶ πέτραν σκανδάλου, καὶ ὁ πιστεύων ἐπ᾽ αὐτῷ οὐ καταισχυνθήσεται.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;10</div>
<span class="ver"><b>1</b></span> <span class="text">Ἀδελφοί, ἡ μὲν εὐδοκία τῆς ἐμῆς καρδίας καὶ ἡ δέησις πρὸς τὸν θεὸν ὑπὲρ αὐτῶν εἰς σωτηρίαν.&nbsp;&nbsp;</span>
<span class="ver"><b>2</b></span> <span class="text">μαρτυρῶ γὰρ αὐτοῖς ὅτι ζῆλον θεοῦ ἔχουσιν ἀλλ᾽ οὐ κατ᾽ ἐπίγνωσιν·&nbsp;&nbsp;</span>
<span class="ver"><b>3</b></span> <span class="text">ἀγνοοῦντες γὰρ τὴν τοῦ θεοῦ δικαιοσύνην καὶ τὴν ἰδίαν δικαιοσύνην ζητοῦντες στῆσαι, τῇ δικαιοσύνῃ τοῦ θεοῦ οὐχ ὑπετάγησαν.&nbsp;&nbsp;</span>
<span class="ver"><b>4</b></span> <span class="text">τέλος γὰρ νόμου Χριστὸς εἰς δικαιοσύνην παντὶ τῷ πιστεύοντι.&nbsp;&nbsp;</span>
<span class="ver"><b>5</b></span> <span class="text">Μωϋσῆς γὰρ γράφει τὴν δικαιοσύνην τὴν ἐκ τοῦ νόμου ὅτι ὁ ποιήσας αὐτὰ ἄνθρωπος ζήσεται ἐν αὐτοῖς.&nbsp;&nbsp;</span>
<span class="ver"><b>6</b></span> <span class="text">ἡ δὲ ἐκ πίστεως δικαιοσύνη οὕτως λέγει·&nbsp;&nbsp; μὴ εἴπῃς ἐν τῇ καρδίᾳ σου·&nbsp;&nbsp; τίς ἀναβήσεται εἰς τὸν οὐρανόν;&nbsp;&nbsp; τοῦτ᾽ ἔστιν Χριστὸν καταγαγεῖν·&nbsp;&nbsp;</span>
<span class="ver"><b>7</b></span> <span class="text">ἤ·&nbsp;&nbsp; τίς καταβήσεται εἰς τὴν ἄβυσσον;&nbsp;&nbsp; τοῦτ᾽ ἔστιν Χριστὸν ἐκ νεκρῶν ἀναγαγεῖν.&nbsp;&nbsp;</span>
<span class="ver"><b>8</b></span> <span class="text">ἀλλὰ τί λέγει;&nbsp;&nbsp; ἐγγύς σου τὸ ῥῆμά ἐστιν ἐν τῷ στόματί σου καὶ ἐν τῇ καρδίᾳ σου, τοῦτ᾽ ἔστιν τὸ ῥῆμα τῆς πίστεως ὃ κηρύσσομεν.&nbsp;&nbsp;</span>
<span class="ver"><b>9</b></span> <span class="text">ὅτι ἐὰν ὁμολογήσῃς ἐν τῷ στόματί σου κύριον Ἰησοῦν καὶ πιστεύσῃς ἐν τῇ καρδίᾳ σου ὅτι ὁ θεὸς αὐτὸν ἤγειρεν ἐκ νεκρῶν, σωθήσῃ·&nbsp;&nbsp;</span>
<span class="ver"><b>10</b></span> <span class="text">καρδίᾳ γὰρ πιστεύεται εἰς δικαιοσύνην, στόματι δὲ ὁμολογεῖται εἰς σωτηρίαν.&nbsp;&nbsp;</span>
<span class="ver"><b>11</b></span> <span class="text">λέγει γὰρ ἡ γραφή·&nbsp;&nbsp; πᾶς ὁ πιστεύων ἐπ᾽ αὐτῷ οὐ καταισχυνθήσεται.&nbsp;&nbsp;</span>
<span class="ver"><b>12</b></span> <span class="text">οὐ γάρ ἐστιν διαστολὴ Ἰουδαίου τε καὶ Ἕλληνος, ὁ γὰρ αὐτὸς κύριος πάντων, πλουτῶν εἰς πάντας τοὺς ἐπικαλουμένους αὐτόν·&nbsp;&nbsp;</span>
<span class="ver"><b>13</b></span> <span class="text">πᾶς γὰρ ὃς ἂν ἐπικαλέσηται τὸ ὄνομα κυρίου σωθήσεται.&nbsp;&nbsp;</span>
<span class="ver"><b>14</b></span> <span class="text">Πῶς οὖν ἐπικαλέσωνται εἰς ὃν οὐκ ἐπίστευσαν;&nbsp;&nbsp; πῶς δὲ πιστεύσωσιν οὗ οὐκ ἤκουσαν;&nbsp;&nbsp; πῶς δὲ ἀκούσωσιν χωρὶς κηρύσσοντος;&nbsp;&nbsp;</span>
<span class="ver"><b>15</b></span> <span class="text">πῶς δὲ κηρύξωσιν ἐὰν μὴ ἀποσταλῶσιν;&nbsp;&nbsp; καθὼς γέγραπται·&nbsp;&nbsp; ὡς ὡραῖοι οἱ πόδες τῶν εὐαγγελιζομένων τὰ ἀγαθά.&nbsp;&nbsp;</span>
<span class="ver"><b>16</b></span> <span class="text">Ἀλλ᾽ οὐ πάντες ὑπήκουσαν τῷ εὐαγγελίῳ.&nbsp;&nbsp; Ἠσαΐας γὰρ λέγει·&nbsp;&nbsp; κύριε, τίς ἐπίστευσεν τῇ ἀκοῇ ἡμῶν;&nbsp;&nbsp;</span>
<span class="ver"><b>17</b></span> <span class="text">ἄρα ἡ πίστις ἐξ ἀκοῆς, ἡ δὲ ἀκοὴ διὰ ῥήματος Χριστοῦ.&nbsp;&nbsp;</span>
<span class="ver"><b>18</b></span> <span class="text">ἀλλὰ λέγω, μὴ οὐκ ἤκουσαν;&nbsp;&nbsp; μενοῦνγε·&nbsp;&nbsp; εἰς πᾶσαν τὴν γῆν ἐξῆλθεν ὁ φθόγγος αὐτῶν καὶ εἰς τὰ πέρατα τῆς οἰκουμένης τὰ ῥήματα αὐτῶν.&nbsp;&nbsp;</span>
<span class="ver"><b>19</b></span> <span class="text">ἀλλὰ λέγω, μὴ Ἰσραὴλ οὐκ ἔγνω;&nbsp;&nbsp; πρῶτος Μωϋσῆς λέγει·&nbsp;&nbsp; ἐγὼ παραζηλώσω ὑμᾶς ἐπ᾽ οὐκ ἔθνει, ἐπ᾽ ἔθνει ἀσυνέτῳ παροργιῶ ὑμᾶς.&nbsp;&nbsp;</span>
<span class="ver"><b>20</b></span> <span class="text">Ἠσαΐας δὲ ἀποτολμᾷ καὶ λέγει·&nbsp;&nbsp; εὑρέθην ἐν τοῖς ἐμὲ μὴ ζητοῦσιν, ἐμφανὴς ἐγενόμην τοῖς ἐμὲ μὴ ἐπερωτῶσιν.&nbsp;&nbsp;</span>
<span class="ver"><b>21</b></span> <span class="text">πρὸς δὲ τὸν Ἰσραὴλ λέγει·&nbsp;&nbsp; ὅλην τὴν ἡμέραν ἐξεπέτασα τὰς χεῖράς μου πρὸς λαὸν ἀπειθοῦντα καὶ ἀντιλέγοντα.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;11</div>
<span class="ver"><b>1</b></span> <span class="text">Λέγω οὖν, μὴ ἀπώσατο ὁ θεὸς τὸν λαὸν αὐτοῦ;&nbsp;&nbsp; μὴ γένοιτο·&nbsp;&nbsp; καὶ γὰρ ἐγὼ Ἰσραηλείτης εἰμί, ἐκ σπέρματος Ἀβραάμ, φυλῆς Βενιαμείν.&nbsp;&nbsp;</span>
<span class="ver"><b>2</b></span> <span class="text">οὐκ ἀπώσατο ὁ θεὸς τὸν λαὸν αὐτοῦ ὃν προέγνω.&nbsp;&nbsp; ἢ οὐκ οἴδατε ἐν Ἠλείᾳ τί λέγει ἡ γραφή, ὡς ἐντυγχάνει τῷ θεῷ κατὰ τοῦ Ἰσραήλ;&nbsp;&nbsp;</span>
<span class="ver"><b>3</b></span> <span class="text">κύριε, τοὺς προφήτας σου ἀπέκτειναν, τὰ θυσιαστήριά σου κατέσκαψαν, κἀγὼ ὑπελείφθην μόνος καὶ ζητοῦσιν τὴν ψυχήν μου.&nbsp;&nbsp;</span>
<span class="ver"><b>4</b></span> <span class="text">ἀλλὰ τί λέγει αὐτῷ ὁ χρηματισμός;&nbsp;&nbsp; κατέλιπον ἐμαυτῷ ἑπτακισχιλίους ἄνδρας, οἵτινες οὐκ ἔκαμψαν γόνυ τῇ Βάαλ.&nbsp;&nbsp;</span>
<span class="ver"><b>5</b></span> <span class="text">οὕτως οὖν καὶ ἐν τῷ νῦν καιρῷ λῖμμα κατ᾽ ἐκλογὴν χάριτος γέγονεν·&nbsp;&nbsp;</span>
<span class="ver"><b>6</b></span> <span class="text">εἰ δὲ χάριτι, οὐκέτι ἐξ ἔργων, ἐπεὶ ἡ χάρις οὐκέτι γίνεται χάρις.&nbsp;&nbsp;</span>
<span class="ver"><b>7</b></span> <span class="text">Τί οὖν;&nbsp;&nbsp; ὃ ἐπιζητεῖ Ἰσραήλ, τοῦτο οὐκ ἐπέτυχεν, ἡ δὲ ἐκλογὴ ἐπέτυχεν·&nbsp;&nbsp; οἱ δὲ λοιποὶ ἐπωρώθησαν,</span>
<span class="ver"><b>8</b></span> <span class="text">καθὼς γέγραπται·&nbsp;&nbsp; ἔδωκεν αὐτοῖς ὁ θεὸς πνεῦμα κατανύξεως, ὀφθαλμοὺς τοῦ μὴ βλέπειν καὶ ὦτα τοῦ μὴ ἀκούειν, ἕως τῆς σήμερον ἡμέρας.&nbsp;&nbsp;</span>
<span class="ver"><b>9</b></span> <span class="text">καὶ Δαυὶδ λέγει·&nbsp;&nbsp; γενηθήτω ἡ τράπεζα αὐτῶν εἰς παγίδα καὶ εἰς θήραν καὶ εἰς σκάνδαλον καὶ εἰς ἀνταπόδομα αὐτοῖς,</span>
<span class="ver"><b>10</b></span> <span class="text">σκοτισθήτωσαν οἱ ὀφθαλμοὶ αὐτῶν τοῦ μὴ βλέπειν καὶ τὸν νῶτον αὐτῶν διὰ παντὸς σύνκαμψον.&nbsp;&nbsp;</span>
<span class="ver"><b>11</b></span> <span class="text">Λέγω οὖν, μὴ ἔπταισαν ἵνα πέσωσιν;&nbsp;&nbsp; μὴ γένοιτο·&nbsp;&nbsp; ἀλλὰ τῷ αὐτῶν παραπτώματι ἡ σωτηρία τοῖς ἔθνεσιν εἰς τὸ παραζηλῶσαι αὐτούς.&nbsp;&nbsp;</span>
<span class="ver"><b>12</b></span> <span class="text">εἰ δὲ τὸ παράπτωμα αὐτῶν πλοῦτος κόσμου καὶ τὸ ἥττημα αὐτῶν πλοῦτος ἐθνῶν, πόσῳ μᾶλλον τὸ πλήρωμα αὐτῶν.&nbsp;&nbsp;</span>
<span class="ver"><b>13</b></span> <span class="text">Ὑμῖν δὲ λέγω τοῖς ἔθνεσιν·&nbsp;&nbsp; ἐφ᾽ ὅσον μὲν οὖν εἰμι ἐγὼ ἐθνῶν ἀπόστολος, τὴν διακονίαν μου δοξάζω,</span>
<span class="ver"><b>14</b></span> <span class="text">εἴ πως παραζηλώσω μου τὴν σάρκα καὶ σώσω τινὰς ἐξ αὐτῶν.&nbsp;&nbsp;</span>
<span class="ver"><b>15</b></span> <span class="text">εἰ γὰρ ἡ ἀποβολὴ αὐτῶν καταλλαγὴ κόσμου, τίς ἡ πρόσλημψις εἰ μὴ ζωὴ ἐκ νεκρῶν;&nbsp;&nbsp;</span>
<span class="ver"><b>16</b></span> <span class="text">εἰ δὲ ἡ ἀπαρχὴ ἁγία, καὶ τὸ φύραμα·&nbsp;&nbsp; καὶ εἰ ἡ ῥίζα ἁγία, καὶ οἱ κλάδοι.&nbsp;&nbsp;</span>
<span class="ver"><b>17</b></span> <span class="text">Εἰ δέ τινες τῶν κλάδων ἐξεκλάσθησαν, σὺ δὲ ἀγριέλαιος ὢν ἐνεκεντρίσθης ἐν αὐτοῖς καὶ συνκοινωνὸς τῆς ῥίζης τῆς πιότητος τῆς ἐλαίας ἐγένου,</span>
<span class="ver"><b>18</b></span> <span class="text">μὴ κατακαυχῶ τῶν κλάδων·&nbsp;&nbsp; εἰ δὲ κατακαυχᾶσαι οὐ σὺ τὴν ῥίζαν βαστάζεις ἀλλὰ ἡ ῥίζα σέ.&nbsp;&nbsp;</span>
<span class="ver"><b>19</b></span> <span class="text">ἐρεῖς οὖν·&nbsp;&nbsp; ἐξεκλάσθησαν κλάδοι ἵνα ἐγὼ ἐνκεντρισθῶ.&nbsp;&nbsp;</span>
<span class="ver"><b>20</b></span> <span class="text">καλῶς·&nbsp;&nbsp; τῇ ἀπιστίᾳ ἐξεκλάσθησαν, σὺ δὲ τῇ πίστει ἕστηκας.&nbsp;&nbsp; μὴ ὑψηλὰ φρόνει ἀλλὰ φοβοῦ·&nbsp;&nbsp;</span>
<span class="ver"><b>21</b></span> <span class="text">εἰ γὰρ ὁ θεὸς τῶν κατὰ φύσει κλάδων οὐκ ἐφείσατο, μή πως οὐδὲ σοῦ φείσεται.&nbsp;&nbsp;</span>
<span class="ver"><b>22</b></span> <span class="text">ἴδε οὖν χρηστότητα καὶ ἀποτομίαν θεοῦ·&nbsp;&nbsp; ἐπὶ μὲν τοὺς πεσόντας ἀποτομία, ἐπὶ δὲ σὲ χρηστότης θεοῦ, ἐὰν ἐπιμένῃς τῇ χρηστότητι, ἐπεὶ καὶ σὺ ἐκκοπήσῃ.&nbsp;&nbsp;</span>
<span class="ver"><b>23</b></span> <span class="text">κἀκεῖνοι δέ, ἐὰν μὴ ἐπιμένωσιν τῇ ἀπιστίᾳ, ἐνκεντρισθήσονται·&nbsp;&nbsp; δυνατὸς γάρ ἐστιν ὁ θεὸς πάλιν ἐνκεντρίσαι αὐτούς.&nbsp;&nbsp;</span>
<span class="ver"><b>24</b></span> <span class="text">εἰ γὰρ σὺ ἐκ τῆς κατὰ φύσιν ἐξεκόπης ἀγριελαίου καὶ παρὰ φύσιν ἐνεκεντρίσθης εἰς καλλιέλαιον, πόσῳ μᾶλλον οὗτοι οἱ κατὰ φύσιν ἐνκεντρισθήσονται τῇ ἰδίᾳ ἐλαίᾳ.&nbsp;&nbsp;</span>
<span class="ver"><b>25</b></span> <span class="text">Οὐ γὰρ θέλω ὑμᾶς ἀγνοεῖν, ἀδελφοί, τὸ μυστήριον τοῦτο, ἵνα μὴ ἦτε παρ᾽ ἑαυτοῖς φρόνιμοι, ὅτι πώρωσις ἀπὸ μέρους τῷ Ἰσραὴλ γέγονεν ἄχρι οὗ τὸ πλήρωμα τῶν ἐθνῶν εἰσέλθῃ</span>
<span class="ver"><b>26</b></span> <span class="text">καὶ οὕτως πᾶς Ἰσραὴλ σωθήσεται, καθὼς γέγραπται·&nbsp;&nbsp; ἥξει ἐκ Σιὼν ὁ ῥυόμενος, ἀποστρέψει ἀσεβείας ἀπὸ Ἰακώβ.&nbsp;&nbsp;</span>
<span class="ver"><b>27</b></span> <span class="text">καὶ αὕτη αὐτοῖς ἡ παρ᾽ ἐμοῦ διαθήκη, ὅταν ἀφέλωμαι τὰς ἁμαρτίας αὐτῶν.&nbsp;&nbsp;</span>
<span class="ver"><b>28</b></span> <span class="text">κατὰ μὲν τὸ εὐαγγέλιον ἐχθροὶ δι᾽ ὑμᾶς, κατὰ δὲ τὴν ἐκλογὴν ἀγαπητοὶ διὰ τοὺς πατέρας·&nbsp;&nbsp;</span>
<span class="ver"><b>29</b></span> <span class="text">ἀμεταμέλητα γὰρ τὰ χαρίσματα καὶ ἡ κλῆσις τοῦ θεοῦ.&nbsp;&nbsp;</span>
<span class="ver"><b>30</b></span> <span class="text">ὥσπερ γὰρ ὑμεῖς ποτε ἠπειθήσατε τῷ θεῷ, νῦν δὲ ἠλεήθητε τῇ τούτων ἀπειθείᾳ,</span>
<span class="ver"><b>31</b></span> <span class="text">οὕτως καὶ οὗτοι νῦν ἠπείθησαν τῷ ὑμετέρῳ ἐλέει, ἵνα καὶ αὐτοὶ νῦν ἐλεηθῶσιν.&nbsp;&nbsp;</span>
<span class="ver"><b>32</b></span> <span class="text">συνέκλεισεν γὰρ ὁ θεὸς τοὺς πάντας εἰς ἀπείθειαν, ἵνα τοὺς πάντας ἐλεήσῃ.&nbsp;&nbsp;</span>
<span class="ver"><b>33</b></span> <span class="text">Ὦ βάθος πλούτου καὶ σοφίας καὶ γνώσεως θεοῦ·&nbsp;&nbsp; ὡς ἀνεξεραύνητα τὰ κρίματα αὐτοῦ καὶ ἀνεξιχνίαστοι αἱ ὁδοὶ αὐτοῦ.&nbsp;&nbsp;</span>
<span class="ver"><b>34</b></span> <span class="text">τίς γὰρ ἔγνω νοῦν κυρίου;&nbsp;&nbsp; ἢ τίς σύμβουλος αὐτοῦ ἐγένετο;&nbsp;&nbsp;</span>
<span class="ver"><b>35</b></span> <span class="text">ἢ τίς προέδωκεν αὐτῷ, καὶ ἀνταποδοθήσεται αὐτῷ;&nbsp;&nbsp;</span>
<span class="ver"><b>36</b></span> <span class="text">ὅτι ἐξ αὐτοῦ καὶ δι᾽ αὐτοῦ καὶ εἰς αὐτὸν τὰ πάντα·&nbsp;&nbsp; αὐτῷ ἡ δόξα εἰς τοὺς αἰῶνας, ἀμήν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;12</div>
<span class="ver"><b>1</b></span> <span class="text">Παρακαλῶ οὖν ὑμᾶς, ἀδελφοί, διὰ τῶν οἰκτιρμῶν τοῦ θεοῦ παραστῆσαι τὰ σώματα ὑμῶν θυσίαν ζῶσαν ἁγίαν εὐάρεστον τῷ θεῷ, τὴν λογικὴν λατρείαν ὑμῶν·&nbsp;&nbsp;</span>
<span class="ver"><b>2</b></span> <span class="text">καὶ μὴ συνσχηματίζεσθε τῷ αἰῶνι τούτῳ, ἀλλὰ μεταμορφοῦσθε τῇ ἀνακαινώσει τοῦ νοὸς εἰς τὸ δοκιμάζειν ὑμᾶς τί τὸ θέλημα τοῦ θεοῦ, τὸ ἀγαθὸν καὶ εὐάρεστον καὶ τέλειον.&nbsp;&nbsp;</span>
<span class="ver"><b>3</b></span> <span class="text">Λέγω γὰρ διὰ τῆς χάριτος τῆς δοθείσης μοι παντὶ τῷ ὄντι ἐν ὑμῖν μὴ ὑπερφρονεῖν παρ᾽ ὃ δεῖ φρονεῖν ἀλλὰ φρονεῖν εἰς τὸ σωφρονεῖν, ἑκάστῳ ὡς ὁ θεὸς ἐμέρισεν μέτρον πίστεως.&nbsp;&nbsp;</span>
<span class="ver"><b>4</b></span> <span class="text">καθάπερ γὰρ ἐν ἑνὶ σώματι πολλὰ μέλη ἔχομεν, τὰ δὲ μέλη πάντα οὐ τὴν αὐτὴν ἔχει πρᾶξιν,</span>
<span class="ver"><b>5</b></span> <span class="text">οὕτως οἱ πολλοὶ ἓν σῶμά ἐσμεν ἐν Χριστῷ, τὸ δὲ καθ᾽ εἷς ἀλλήλων μέλη.&nbsp;&nbsp;</span>
<span class="ver"><b>6</b></span> <span class="text">ἔχοντες δὲ χαρίσματα κατὰ τὴν χάριν τὴν δοθεῖσαν ἡμῖν διάφορα, εἴτε προφητείαν κατὰ τὴν ἀναλογίαν τῆς πίστεως,</span>
<span class="ver"><b>7</b></span> <span class="text">εἴτε διακονίαν ἐν τῇ διακονίᾳ, εἴτε ὁ διδάσκων ἐν τῇ διδασκαλίᾳ,</span>
<span class="ver"><b>8</b></span> <span class="text">εἴτε ὁ παρακαλῶν ἐν τῇ παρακλήσει·&nbsp;&nbsp; ὁ μεταδιδοὺς ἐν ἁπλότητι, ὁ προϊστάμενος ἐν σπουδῇ, ὁ ἐλεῶν ἐν ἱλαρότητι.&nbsp;&nbsp;</span>
<span class="ver"><b>9</b></span> <span class="text">Ἡ ἀγάπη ἀνυπόκριτος.&nbsp;&nbsp; ἀποστυγοῦντες τὸ πονηρόν, κολλώμενοι τῷ ἀγαθῷ,</span>
<span class="ver"><b>10</b></span> <span class="text">τῇ φιλαδελφίᾳ εἰς ἀλλήλους φιλόστοργοι, τῇ τιμῇ ἀλλήλους προηγούμενοι,</span>
<span class="ver"><b>11</b></span> <span class="text">τῇ σπουδῇ μὴ ὀκνηροί, τῷ πνεύματι ζέοντες, τῷ κυρίῳ δουλεύοντες,</span>
<span class="ver"><b>12</b></span> <span class="text">τῇ ἐλπίδι χαίροντες, τῇ θλίψει ὑπομένοντες, τῇ προσευχῇ προσκαρτεροῦντες,</span>
<span class="ver"><b>13</b></span> <span class="text">ταῖς χρείαις τῶν ἁγίων κοινωνοῦντες, τὴν φιλοξενίαν διώκοντες.&nbsp;&nbsp;</span>
<span class="ver"><b>14</b></span> <span class="text">εὐλογεῖτε τοὺς διώκοντας, εὐλογεῖτε καὶ μὴ καταρᾶσθε.&nbsp;&nbsp;</span>
<span class="ver"><b>15</b></span> <span class="text">χαίρειν μετὰ χαιρόντων, κλαίειν μετὰ κλαιόντων.&nbsp;&nbsp;</span>
<span class="ver"><b>16</b></span> <span class="text">τὸ αὐτὸ εἰς ἀλλήλους φρονοῦντες, μὴ τὰ ὑψηλὰ φρονοῦντες ἀλλὰ τοῖς ταπεινοῖς συναπαγόμενοι.&nbsp;&nbsp; μὴ γίνεσθε φρόνιμοι παρ᾽ ἑαυτοῖς.&nbsp;&nbsp;</span>
<span class="ver"><b>17</b></span> <span class="text">μηδενὶ κακὸν ἀντὶ κακοῦ ἀποδιδόντες, προνοούμενοι καλὰ ἐνώπιον πάντων ἀνθρώπων·&nbsp;&nbsp;</span>
<span class="ver"><b>18</b></span> <span class="text">εἰ δυνατὸν τὸ ἐξ ὑμῶν, μετὰ πάντων ἀνθρώπων εἰρηνεύοντες·&nbsp;&nbsp;</span>
<span class="ver"><b>19</b></span> <span class="text">μὴ ἑαυτοὺς ἐκδικοῦντες, ἀγαπητοί, ἀλλὰ δότε τόπον τῇ ὀργῇ, γέγραπται γάρ·&nbsp;&nbsp; ἐμοὶ ἐκδίκησις, ἐγὼ ἀνταποδώσω, λέγει κύριος.&nbsp;&nbsp;</span>
<span class="ver"><b>20</b></span> <span class="text">ἀλλὰ ἐὰν πεινᾷ ὁ ἐχθρός σου, ψώμιζε αὐτόν·&nbsp;&nbsp; ἐὰν διψᾷ, πότιζε αὐτόν·&nbsp;&nbsp; τοῦτο γὰρ ποιῶν ἄνθρακας πυρὸς σωρεύσεις ἐπὶ τὴν κεφαλὴν αὐτοῦ.&nbsp;&nbsp;</span>
<span class="ver"><b>21</b></span> <span class="text">μὴ νικῶ ὑπὸ τοῦ κακοῦ ἀλλὰ νίκα ἐν τῷ ἀγαθῷ τὸ κακόν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;13</div>
<span class="ver"><b>1</b></span> <span class="text">Πᾶσα ψυχὴ ἐξουσίαις ὑπερεχούσαις ὑποτασσέσθω.&nbsp;&nbsp; οὐ γὰρ ἔστιν ἐξουσία εἰ μὴ ὑπὸ θεοῦ, αἱ δὲ οὖσαι ὑπὸ θεοῦ τεταγμέναι εἰσίν.&nbsp;&nbsp;</span>
<span class="ver"><b>2</b></span> <span class="text">ὥστε ὁ ἀντιτασσόμενος τῇ ἐξουσίᾳ τῇ τοῦ θεοῦ διαταγῇ ἀνθέστηκεν, οἱ δὲ ἀνθεστηκότες ἑαυτοῖς κρίμα λήμψονται.&nbsp;&nbsp;</span>
<span class="ver"><b>3</b></span> <span class="text">οἱ γὰρ ἄρχοντες οὐκ εἰσὶν φόβος τῷ ἀγαθῷ ἔργῳ ἀλλὰ τῷ κακῷ.&nbsp;&nbsp; θέλεις δὲ μὴ φοβεῖσθαι τὴν ἐξουσίαν·&nbsp;&nbsp; τὸ ἀγαθὸν ποίει, καὶ ἕξεις ἔπαινον ἐξ αὐτῆς·&nbsp;&nbsp;</span>
<span class="ver"><b>4</b></span> <span class="text">θεοῦ γὰρ διάκονός ἐστιν σοὶ εἰς τὸ ἀγαθόν.&nbsp;&nbsp; ἐὰν δὲ τὸ κακὸν ποιῇς, φοβοῦ·&nbsp;&nbsp; οὐ γὰρ εἰκῇ τὴν μάχαιραν φορεῖ·&nbsp;&nbsp; θεοῦ γὰρ διάκονός ἐστιν ἔκδικος εἰς ὀργὴν τῷ τὸ κακὸν πράσσοντι.&nbsp;&nbsp;</span>
<span class="ver"><b>5</b></span> <span class="text">διὸ ἀνάγκη ὑποτάσσεσθαι, οὐ μόνον διὰ τὴν ὀργὴν ἀλλὰ καὶ διὰ τὴν συνείδησιν.&nbsp;&nbsp;</span>
<span class="ver"><b>6</b></span> <span class="text">διὰ τοῦτο γὰρ καὶ φόρους τελεῖτε·&nbsp;&nbsp; λειτουργοὶ γὰρ θεοῦ εἰσιν εἰς αὐτὸ τοῦτο προσκαρτεροῦντες.&nbsp;&nbsp;</span>
<span class="ver"><b>7</b></span> <span class="text">ἀπόδοτε πᾶσιν τὰς ὀφειλάς, τῷ τὸν φόρον τὸν φόρον, τῷ τὸ τέλος τὸ τέλος, τῷ τὸν φόβον τὸν φόβον, τῷ τὴν τιμὴν τὴν τιμήν.&nbsp;&nbsp;</span>
<span class="ver"><b>8</b></span> <span class="text">Μηδενὶ μηδὲν ὀφείλετε εἰ μὴ τὸ ἀλλήλους ἀγαπᾶν·&nbsp;&nbsp; ὁ γὰρ ἀγαπῶν τὸν ἕτερον νόμον πεπλήρωκεν.&nbsp;&nbsp;</span>
<span class="ver"><b>9</b></span> <span class="text">τὸ γὰρ οὐ μοιχεύσεις, οὐ φονεύσεις, οὐ κλέψεις, οὐκ ἐπιθυμήσεις, καὶ εἴ τις ἑτέρα ἐντολή, ἐν τῷ λόγῳ τούτῳ ἀνακεφαλαιοῦται·&nbsp;&nbsp; ἀγαπήσεις τὸν πλησίον σου ὡς σεαυτόν.&nbsp;&nbsp;</span>
<span class="ver"><b>10</b></span> <span class="text">ἡ ἀγάπη τῷ πλησίον κακὸν οὐκ ἐργάζεται·&nbsp;&nbsp; πλήρωμα οὖν νόμου ἡ ἀγάπη.&nbsp;&nbsp;</span>
<span class="ver"><b>11</b></span> <span class="text">Καὶ τοῦτο εἰδότες τὸν καιρόν, ὅτι ὥρα ἤδη ὑμᾶς ἐξ ὕπνου ἐγερθῆναι, νῦν γὰρ ἐγγύτερον ἡμῶν ἡ σωτηρία ἢ ὅτε ἐπιστεύσαμεν.&nbsp;&nbsp;</span>
<span class="ver"><b>12</b></span> <span class="text">ἡ νὺξ προέκοψεν, ἡ δὲ ἡμέρα ἤγγικεν.&nbsp;&nbsp; ἀποθώμεθα οὖν τὰ ἔργα τοῦ σκότους, ἐνδυσώμεθα δὲ τὰ ὅπλα τοῦ φωτός.&nbsp;&nbsp;</span>
<span class="ver"><b>13</b></span> <span class="text">ὡς ἐν ἡμέρᾳ εὐσχημόνως περιπατήσωμεν, μὴ κώμοις καὶ μέθαις, μὴ κοίταις καὶ ἀσελγείαις, μὴ ἔριδι καὶ ζήλῳ,</span>
<span class="ver"><b>14</b></span> <span class="text">ἀλλὰ ἐνδύσασθε τὸν κύριον Ἰησοῦν Χριστὸν καὶ τῆς σαρκὸς πρόνοιαν μὴ ποιεῖσθε εἰς ἐπιθυμίας.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;14</div>
<span class="ver"><b>1</b></span> <span class="text">Τὸν δὲ ἀσθενοῦντα τῇ πίστει προσλαμβάνεσθε, μὴ εἰς διακρίσεις διαλογισμῶν.&nbsp;&nbsp;</span>
<span class="ver"><b>2</b></span> <span class="text">ὃς μὲν πιστεύει φαγεῖν πάντα, ὁ δὲ ἀσθενῶν λάχανα ἐσθίει.&nbsp;&nbsp;</span>
<span class="ver"><b>3</b></span> <span class="text">ὁ ἐσθίων τὸν μὴ ἐσθίοντα μὴ ἐξουθενείτω, ὁ δὲ μὴ ἐσθίων τὸν ἐσθίοντα μὴ κρινέτω, ὁ θεὸς γὰρ αὐτὸν προσελάβετο.&nbsp;&nbsp;</span>
<span class="ver"><b>4</b></span> <span class="text">σὺ τίς εἶ ὁ κρίνων ἀλλότριον οἰκέτην;&nbsp;&nbsp; τῷ ἰδίῳ κυρίῳ στήκει ἢ πίπτει·&nbsp;&nbsp; σταθήσεται δέ, δυνατεῖ γὰρ ὁ κύριος στῆσαι αὐτόν.&nbsp;&nbsp;</span>
<span class="ver"><b>5</b></span> <span class="text">Ὃς μὲν κρίνει ἡμέραν παρ᾽ ἡμέραν, ὃς δὲ κρίνει πᾶσαν ἡμέραν·&nbsp;&nbsp; ἕκαστος ἐν τῷ ἰδίῳ νοῒ πληροφορείσθω.&nbsp;&nbsp;</span>
<span class="ver"><b>6</b></span> <span class="text">ὁ φρονῶν τὴν ἡμέραν κυρίῳ φρονεῖ·&nbsp;&nbsp; καὶ ὁ ἐσθίων κυρίῳ ἐσθίει, εὐχαριστεῖ γὰρ τῷ θεῷ·&nbsp;&nbsp; καὶ ὁ μὴ ἐσθίων κυρίῳ οὐκ ἐσθίει καὶ εὐχαριστεῖ τῷ θεῷ.&nbsp;&nbsp;</span>
<span class="ver"><b>7</b></span> <span class="text">οὐδεὶς γὰρ ἡμῶν ἑαυτῷ ζῇ καὶ οὐδεὶς ἑαυτῷ ἀποθνῄσκει·&nbsp;&nbsp;</span>
<span class="ver"><b>8</b></span> <span class="text">ἐάν τε γὰρ ζῶμεν, τῷ κυρίῳ ζῶμεν, ἐάν τε ἀποθνῄσκωμεν, τῷ κυρίῳ ἀποθνῄσκομεν.&nbsp;&nbsp; ἐάν τε οὖν ζῶμεν ἐάν τε ἀποθνῄσκωμεν, τοῦ κυρίου ἐσμέν.&nbsp;&nbsp;</span>
<span class="ver"><b>9</b></span> <span class="text">εἰς τοῦτο γὰρ Χριστὸς ἀπέθανεν καὶ ἔζησεν, ἵνα καὶ νεκρῶν καὶ ζώντων κυριεύσῃ.&nbsp;&nbsp;</span>
<span class="ver"><b>10</b></span> <span class="text">Σὺ δὲ τί κρίνεις τὸν ἀδελφόν σου;&nbsp;&nbsp; ἢ καὶ σὺ τί ἐξουθενεῖς τὸν ἀδελφόν σου;&nbsp;&nbsp; πάντες γὰρ παραστησόμεθα τῷ βήματι τοῦ θεοῦ,</span>
<span class="ver"><b>11</b></span> <span class="text">γέγραπται γάρ·&nbsp;&nbsp; ζῶ ἐγώ, λέγει κύριος, ὅτι ἐμοὶ κάμψει πᾶν γόνυ καὶ πᾶσα γλῶσσα ἐξομολογήσεται τῷ θεῷ.&nbsp;&nbsp;</span>
<span class="ver"><b>12</b></span> <span class="text">ἄρα οὖν ἕκαστος ἡμῶν περὶ ἑαυτοῦ λόγον δώσει τῷ θεῷ.&nbsp;&nbsp;</span>
<span class="ver"><b>13</b></span> <span class="text">Μηκέτι οὖν ἀλλήλους κρίνωμεν·&nbsp;&nbsp; ἀλλὰ τοῦτο κρίνατε μᾶλλον, τὸ μὴ τιθέναι πρόσκομμα τῷ ἀδελφῷ ἢ σκάνδαλον.&nbsp;&nbsp;</span>
<span class="ver"><b>14</b></span> <span class="text">οἶδα καὶ πέπεισμαι ἐν κυρίῳ Ἰησοῦ ὅτι οὐδὲν κοινὸν δι᾽ ἑαυτοῦ, εἰ μὴ τῷ λογιζομένῳ τι κοινὸν εἶναι, ἐκείνῳ κοινόν.&nbsp;&nbsp;</span>
<span class="ver"><b>15</b></span> <span class="text">εἰ γὰρ διὰ βρῶμα ὁ ἀδελφός σου λυπεῖται, οὐκέτι κατὰ ἀγάπην περιπατεῖς·&nbsp;&nbsp; μὴ τῷ βρώματί σου ἐκεῖνον ἀπόλλυε ὑπὲρ οὗ Χριστὸς ἀπέθανεν.&nbsp;&nbsp;</span>
<span class="ver"><b>16</b></span> <span class="text">μὴ βλασφημείσθω οὖν ὑμῶν τὸ ἀγαθόν.&nbsp;&nbsp;</span>
<span class="ver"><b>17</b></span> <span class="text">οὐ γάρ ἐστιν ἡ βασιλεία τοῦ θεοῦ βρῶσις καὶ πόσις ἀλλὰ δικαιοσύνη καὶ εἰρήνη καὶ χαρὰ ἐν πνεύματι ἁγίῳ·&nbsp;&nbsp;</span>
<span class="ver"><b>18</b></span> <span class="text">ὁ γὰρ ἐν τούτῳ δουλεύων τῷ Χριστῷ εὐάρεστος τῷ θεῷ καὶ δόκιμος τοῖς ἀνθρώποις.&nbsp;&nbsp;</span>
<span class="ver"><b>19</b></span> <span class="text">Ἄρα οὖν τὰ τῆς εἰρήνης διώκωμεν καὶ τὰ τῆς οἰκοδομῆς τῆς εἰς ἀλλήλους.&nbsp;&nbsp;</span>
<span class="ver"><b>20</b></span> <span class="text">μὴ ἕνεκεν βρώματος κατάλυε τὸ ἔργον τοῦ θεοῦ.&nbsp;&nbsp; πάντα μὲν καθαρά, ἀλλὰ κακὸν τῷ ἀνθρώπῳ τῷ διὰ προσκόμματος ἐσθίοντι.&nbsp;&nbsp;</span>
<span class="ver"><b>21</b></span> <span class="text">καλὸν τὸ μὴ φαγεῖν κρέα μηδὲ πιεῖν οἶνον μηδὲ ἐν ᾧ ὁ ἀδελφός σου προσκόπτει ἢ σκανδαλίζεται, ἢ ἀσθενεῖ·&nbsp;&nbsp;</span>
<span class="ver"><b>22</b></span> <span class="text">σὺ πίστιν ἣν ἔχεις κατὰ σεαυτὸν ἔχε ἐνώπιον τοῦ θεοῦ.&nbsp;&nbsp; μακάριος ὁ μὴ κρίνων ἑαυτὸν ἐν ᾧ δοκιμάζει·&nbsp;&nbsp;</span>
<span class="ver"><b>23</b></span> <span class="text">ὁ δὲ διακρινόμενος ἐὰν φάγῃ κατακέκριται, ὅτι οὐκ ἐκ πίστεως·&nbsp;&nbsp; πᾶν δὲ ὃ οὐκ ἐκ πίστεως ἁμαρτία ἐστίν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;15</div>
<span class="ver"><b>1</b></span> <span class="text">Ὀφείλομεν δὲ ἡμεῖς οἱ δυνατοὶ τὰ ἀσθενήματα τῶν ἀδυνάτων βαστάζειν καὶ μὴ ἑαυτοῖς ἀρέσκειν.&nbsp;&nbsp;</span>
<span class="ver"><b>2</b></span> <span class="text">ἕκαστος ἡμῶν τῷ πλησίον ἀρεσκέτω εἰς τὸ ἀγαθὸν πρὸς οἰκοδομήν·&nbsp;&nbsp;</span>
<span class="ver"><b>3</b></span> <span class="text">καὶ γὰρ ὁ Χριστὸς οὐχ ἑαυτῷ ἤρεσεν, ἀλλὰ καθὼς γέγραπται·&nbsp;&nbsp; οἱ ὀνειδισμοὶ τῶν ὀνειδιζόντων σε ἐπέπεσαν ἐπ᾽ ἐμέ.&nbsp;&nbsp;</span>
<span class="ver"><b>4</b></span> <span class="text">ὅσα γὰρ προεγράφη, εἰς τὴν ἡμετέραν διδασκαλίαν ἐγράφη, ἵνα διὰ τῆς ὑπομονῆς καὶ διὰ τῆς παρακλήσεως τῶν γραφῶν τὴν ἐλπίδα ἔχωμεν.&nbsp;&nbsp;</span>
<span class="ver"><b>5</b></span> <span class="text">ὁ δὲ θεὸς τῆς ὑπομονῆς καὶ τῆς παρακλήσεως δῴη ὑμῖν τὸ αὐτὸ φρονεῖν ἐν ἀλλήλοις κατὰ Χριστὸν Ἰησοῦν,</span>
<span class="ver"><b>6</b></span> <span class="text">ἵνα ὁμοθυμαδὸν ἐν ἑνὶ στόματι δοξάζητε τὸν θεὸν καὶ πατέρα τοῦ κυρίου ἡμῶν Ἰησοῦ Χριστοῦ.&nbsp;&nbsp;</span>
<span class="ver"><b>7</b></span> <span class="text">Διὸ προσλαμβάνεσθε ἀλλήλους, καθὼς καὶ ὁ Χριστὸς προσελάβετο ὑμᾶς εἰς δόξαν τοῦ θεοῦ.&nbsp;&nbsp;</span>
<span class="ver"><b>8</b></span> <span class="text">λέγω γὰρ Χριστὸν διάκονον γεγενῆσθαι περιτομῆς ὑπὲρ ἀληθείας θεοῦ, εἰς τὸ βεβαιῶσαι τὰς ἐπαγγελίας τῶν πατέρων,</span>
<span class="ver"><b>9</b></span> <span class="text">τὰ δὲ ἔθνη ὑπὲρ ἐλέους δοξάσαι τὸν θεόν, καθὼς γέγραπται·&nbsp;&nbsp; διὰ τοῦτο ἐξομολογήσομαί σοι ἐν ἔθνεσιν καὶ τῷ ὀνόματί σου ψαλῶ.&nbsp;&nbsp;</span>
<span class="ver"><b>10</b></span> <span class="text">καὶ πάλιν λέγει·&nbsp;&nbsp; εὐφράνθητε, ἔθνη, μετὰ τοῦ λαοῦ αὐτοῦ.&nbsp;&nbsp;</span>
<span class="ver"><b>11</b></span> <span class="text">καὶ πάλιν·&nbsp;&nbsp; αἰνεῖτε, πάντα τὰ ἔθνη, τὸν κύριον καὶ ἐπαινεσάτωσαν αὐτὸν πάντες οἱ λαοί.&nbsp;&nbsp;</span>
<span class="ver"><b>12</b></span> <span class="text">καὶ πάλιν Ἠσαΐας λέγει·&nbsp;&nbsp; ἔσται ἡ ῥίζα τοῦ Ἰεσσαὶ καὶ ὁ ἀνιστάμενος ἄρχειν ἐθνῶν, ἐπ᾽ αὐτῷ ἔθνη ἐλπιοῦσιν.&nbsp;&nbsp;</span>
<span class="ver"><b>13</b></span> <span class="text">Ὁ δὲ θεὸς τῆς ἐλπίδος πληρώσαι ὑμᾶς πάσης χαρᾶς καὶ εἰρήνης ἐν τῷ πιστεύειν, εἰς τὸ περισσεύειν ὑμᾶς ἐν τῇ ἐλπίδι ἐν δυνάμει πνεύματος ἁγίου.&nbsp;&nbsp;</span>
<span class="ver"><b>14</b></span> <span class="text">Πέπεισμαι δέ, ἀδελφοί μου, καὶ αὐτὸς ἐγὼ περὶ ὑμῶν ὅτι καὶ αὐτοὶ μεστοί ἐστε ἀγαθωσύνης, πεπληρωμένοι πάσης γνώσεως, δυνάμενοι καὶ ἀλλήλους νουθετεῖν.&nbsp;&nbsp;</span>
<span class="ver"><b>15</b></span> <span class="text">τολμηρότερον δὲ ἔγραψα ὑμῖν ἀπὸ μέρους ὡς ἐπαναμιμνῄσκων ὑμᾶς διὰ τὴν χάριν τὴν δοθεῖσάν μοι ὑπὸ τοῦ θεοῦ</span>
<span class="ver"><b>16</b></span> <span class="text">εἰς τὸ εἶναί με λειτουργὸν Χριστοῦ Ἰησοῦ εἰς τὰ ἔθνη, ἱερουργοῦντα τὸ εὐαγγέλιον τοῦ θεοῦ, ἵνα γένηται ἡ προσφορὰ τῶν ἐθνῶν εὐπρόσδεκτος, ἡγιασμένη ἐν πνεύματι ἁγίῳ.&nbsp;&nbsp;</span>
<span class="ver"><b>17</b></span> <span class="text">ἔχω οὖν τὴν καύχησιν ἐν Χριστῷ Ἰησοῦ τὰ πρὸς τὸν θεόν·&nbsp;&nbsp;</span>
<span class="ver"><b>18</b></span> <span class="text">οὐ γὰρ τολμήσω τι λαλεῖν ὧν οὐ κατειργάσατο Χριστὸς δι᾽ ἐμοῦ εἰς ὑπακοὴν ἐθνῶν, λόγῳ καὶ ἔργῳ,</span>
<span class="ver"><b>19</b></span> <span class="text">ἐν δυνάμει σημείων καὶ τεράτων, ἐν δυνάμει πνεύματος θεοῦ·&nbsp;&nbsp; ὥστε με ἀπὸ Ἰερουσαλὴμ καὶ κύκλῳ μέχρι τοῦ Ἰλλυρικοῦ πεπληρωκέναι τὸ εὐαγγέλιον τοῦ Χριστοῦ,</span>
<span class="ver"><b>20</b></span> <span class="text">οὕτως δὲ φιλοτιμούμενον εὐαγγελίζεσθαι οὐχ ὅπου ὠνομάσθη Χριστός, ἵνα μὴ ἐπ᾽ ἀλλότριον θεμέλιον οἰκοδομῶ,</span>
<span class="ver"><b>21</b></span> <span class="text">ἀλλὰ καθὼς γέγραπται·&nbsp;&nbsp; οἷς οὐκ ἀνηγγέλη περὶ αὐτοῦ ὄψονται, καὶ οἳ οὐκ ἀκηκόασιν συνήσουσιν.&nbsp;&nbsp;</span>
<span class="ver"><b>22</b></span> <span class="text">Διὸ καὶ ἐνεκοπτόμην τὰ πολλὰ τοῦ ἐλθεῖν πρὸς ὑμᾶς·&nbsp;&nbsp;</span>
<span class="ver"><b>23</b></span> <span class="text">νυνὶ δὲ μηκέτι τόπον ἔχων ἐν τοῖς κλίμασιν τούτοις, ἐπιποθείαν δὲ ἔχων τοῦ ἐλθεῖν πρὸς ὑμᾶς ἀπὸ πολλῶν ἐτῶν,</span>
<span class="ver"><b>24</b></span> <span class="text">ὡς ἂν πορεύωμαι εἰς τὴν Σπανίαν·&nbsp;&nbsp; ἐλπίζω γὰρ διαπορευόμενος θεάσασθαι ὑμᾶς καὶ ὑφ᾽ ὑμῶν προπεμφθῆναι ἐκεῖ ἐὰν ὑμῶν πρῶτον ἀπὸ μέρους ἐμπλησθῶ.&nbsp;&nbsp;</span>
<span class="ver"><b>25</b></span> <span class="text">Νυνὶ δὲ πορεύομαι εἰς Ἰερουσαλὴμ διακονῶν τοῖς ἁγίοις.&nbsp;&nbsp;</span>
<span class="ver"><b>26</b></span> <span class="text">εὐδόκησαν γὰρ Μακεδονία καὶ Ἀχαΐα κοινωνίαν τινὰ ποιήσασθαι εἰς τοὺς πτωχοὺς τῶν ἁγίων τῶν ἐν Ἰερουσαλήμ.&nbsp;&nbsp;</span>
<span class="ver"><b>27</b></span> <span class="text">εὐδόκησαν γὰρ καὶ ὀφειλέται εἰσὶν αὐτῶν·&nbsp;&nbsp; εἰ γὰρ τοῖς πνευματικοῖς αὐτῶν ἐκοινώνησαν τὰ ἔθνη, ὀφείλουσιν καὶ ἐν τοῖς σαρκικοῖς λειτουργῆσαι αὐτοῖς.&nbsp;&nbsp;</span>
<span class="ver"><b>28</b></span> <span class="text">τοῦτο οὖν ἐπιτελέσας καὶ σφραγισάμενος αὐτοῖς τὸν καρπὸν τοῦτον, ἀπελεύσομαι δι᾽ ὑμῶν εἰς Σπανίαν·&nbsp;&nbsp;</span>
<span class="ver"><b>29</b></span> <span class="text">οἶδα δὲ ὅτι ἐρχόμενος πρὸς ὑμᾶς ἐν πληρώματι εὐλογίας Χριστοῦ ἐλεύσομαι.&nbsp;&nbsp;</span>
<span class="ver"><b>30</b></span> <span class="text">Παρακαλῶ δὲ ὑμᾶς ,ἀδελφοί, διὰ τοῦ κυρίου ἡμῶν Ἰησοῦ Χριστοῦ καὶ διὰ τῆς ἀγάπης τοῦ πνεύματος συναγωνίσασθαί μοι ἐν ταῖς προσευχαῖς ὑπὲρ ἐμοῦ πρὸς τὸν θεόν,</span>
<span class="ver"><b>31</b></span> <span class="text">ἵνα ῥυσθῶ ἀπὸ τῶν ἀπειθούντων ἐν τῇ Ἰουδαίᾳ καὶ ἡ διακονία μου ἡ εἰς Ἰερουσαλὴμ εὐπρόσδεκτος τοῖς ἁγίοις γένηται,</span>
<span class="ver"><b>32</b></span> <span class="text">ἵνα ἐν χαρᾷ ἔλθω πρὸς ὑμᾶς διὰ θελήματος θεοῦ συναναπαύσωμαι ὑμῖν.&nbsp;&nbsp;</span>
<span class="ver"><b>33</b></span> <span class="text">Ὁ δὲ θεὸς τῆς εἰρήνης μετὰ πάντων ὑμῶν, ἀμήν.&nbsp;&nbsp;</span>
<br><br><div class="chap">ΠΡΟΣ ΡΩΜΑΙΟΥΣ &ensp;16</div>
<span class="ver"><b>1</b></span> <span class="text">Συνίστημι δὲ ὑμῖν Φοίβην τὴν ἀδελφὴν ἡμῶν, οὖσαν καὶ διάκονον τῆς ἐκκλησίας τῆς ἐν Κενχρεαῖς,</span>
<span class="ver"><b>2</b></span> <span class="text">ἵνα αὐτὴν προσδέξησθε ἐν κυρίῳ ἀξίως τῶν ἁγίων καὶ παραστῆτε αὐτῇ ἐν ᾧ ἂν ὑμῶν χρῄζῃ πράγματι·&nbsp;&nbsp; καὶ γὰρ αὐτὴ προστάτις πολλῶν ἐγενήθη καὶ ἐμοῦ αὐτοῦ.&nbsp;&nbsp;</span>
<span class="ver"><b>3</b></span> <span class="text">Ἀσπάσασθε Πρίσκαν καὶ Ἀκύλαν τοὺς συνεργούς μου ἐν Χριστῷ Ἰησοῦ,</span>
<span class="ver"><b>4</b></span> <span class="text">οἵτινες ὑπὲρ τῆς ψυχῆς μου τὸν ἑαυτῶν τράχηλον ὑπέθηκαν, οἷς οὐκ ἐγὼ μόνος εὐχαριστῶ ἀλλὰ καὶ πᾶσαι αἱ ἐκκλησίαι τῶν ἐθνῶν,</span>
<span class="ver"><b>5</b></span> <span class="text">καὶ τὴν κατ᾽ οἶκον αὐτῶν ἐκκλησίαν.&nbsp;&nbsp; ἀσπάσασθε Ἐπαίνετον τὸν ἀγαπητόν μου, ὅς ἐστιν ἀπαρχὴ τῆς Ἀσίας εἰς Χριστόν.&nbsp;&nbsp;</span>
<span class="ver"><b>6</b></span> <span class="text">ἀσπάσασθε Μαρίαν, ἥτις πολλὰ ἐκοπίασεν εἰς ὑμᾶς.&nbsp;&nbsp;</span>
<span class="ver"><b>7</b></span> <span class="text">ἀσπάσασθε Ἀνδρόνικον καὶ Ἰουνίαν τοὺς συγγενεῖς μου καὶ συναιχμαλώτους μου, οἵτινές εἰσιν ἐπίσημοι ἐν τοῖς ἀποστόλοις, οἳ καὶ πρὸ ἐμοῦ γέγοναν ἐν Χριστῷ.&nbsp;&nbsp;</span>
<span class="ver"><b>8</b></span> <span class="text">ἀσπάσασθε Ἀμπλιᾶτον τὸν ἀγαπητόν μου ἐν κυρίῳ.&nbsp;&nbsp;</span>
<span class="ver"><b>9</b></span> <span class="text">ἀσπάσασθε Οὐρβανὸν τὸν συνεργὸν ἡμῶν ἐν Χριστῷ καὶ Στάχυν τὸν ἀγαπητόν μου.&nbsp;&nbsp;</span>
<span class="ver"><b>10</b></span> <span class="text">ἀσπάσασθε Ἀπελλῆν τὸν δόκιμον ἐν Χριστῷ.&nbsp;&nbsp; ἀσπάσασθε τοὺς ἐκ τῶν Ἀριστοβούλου.&nbsp;&nbsp;</span>
<span class="ver"><b>11</b></span> <span class="text">ἀσπάσασθε Ἡρῳδίωνα τὸν συγγενῆ μου.&nbsp;&nbsp; ἀσπάσασθε τοὺς ἐκ τῶν Ναρκίσσου τοὺς ὄντας ἐν κυρίῳ.&nbsp;&nbsp;</span>
<span class="ver"><b>12</b></span> <span class="text">ἀσπάσασθε Τρύφαιναν καὶ Τρυφῶσαν τὰς κοπιώσας ἐν κυρίῳ.&nbsp;&nbsp; ἀσπάσασθε Περσίδα τὴν ἀγαπητήν, ἥτις πολλὰ ἐκοπίασεν ἐν κυρίῳ.&nbsp;&nbsp;</span>
<span class="ver"><b>13</b></span> <span class="text">ἀσπάσασθε Ῥοῦφον τὸν ἐκλεκτὸν ἐν κυρίῳ καὶ τὴν μητέρα αὐτοῦ καὶ ἐμοῦ.&nbsp;&nbsp;</span>
<span class="ver"><b>14</b></span> <span class="text">ἀσπάσασθε Ἀσύγκριτον, Φλέγοντα, Ἑρμῆν, Πατροβᾶν, Ἑρμᾶν καὶ τοὺς σὺν αὐτοῖς ἀδελφούς.&nbsp;&nbsp;</span>
<span class="ver"><b>15</b></span> <span class="text">ἀσπάσασθε Φιλόλογον καὶ Ἰουλίαν, Νηρέα καὶ τὴν ἀδελφὴν αὐτοῦ, καὶ Ὀλυμπᾶν καὶ τοὺς σὺν αὐτοῖς πάντας ἁγίους.&nbsp;&nbsp;</span>
<span class="ver"><b>16</b></span> <span class="text">ἀσπάσασθε ἀλλήλους ἐν φιλήματι ἁγίῳ.&nbsp;&nbsp; ἀσπάζονται ὑμᾶς αἱ ἐκκλησίαι πᾶσαι τοῦ Χριστοῦ.&nbsp;&nbsp;</span>
<span class="ver"><b>17</b></span> <span class="text">Παρακαλῶ δὲ ὑμᾶς, ἀδελφοί, σκοπεῖν τοὺς τὰς διχοστασίας καὶ τὰ σκάνδαλα παρὰ τὴν διδαχὴν ἣν ὑμεῖς ἐμάθετε ποιοῦντας, καὶ ἐκκλίνετε ἀπ᾽ αὐτῶν·&nbsp;&nbsp;</span>
<span class="ver"><b>18</b></span> <span class="text">οἱ γὰρ τοιοῦτοι τῷ κυρίῳ ἡμῶν Χριστῷ οὐ δουλεύουσιν ἀλλὰ τῇ ἑαυτῶν κοιλίᾳ, καὶ διὰ τῆς χρηστολογίας καὶ εὐλογίας ἐξαπατῶσιν τὰς καρδίας τῶν ἀκάκων.&nbsp;&nbsp;</span>
<span class="ver"><b>19</b></span> <span class="text">ἡ γὰρ ὑμῶν ὑπακοὴ εἰς πάντας ἀφίκετο·&nbsp;&nbsp; ἐφ᾽ ὑμῖν οὖν χαίρω, θέλω δὲ ὑμᾶς σοφοὺς εἶναι εἰς τὸ ἀγαθόν, ἀκεραίους δὲ εἰς τὸ κακόν.&nbsp;&nbsp;</span>
<span class="ver"><b>20</b></span> <span class="text">ὁ δὲ θεὸς τῆς εἰρήνης συντρίψει τὸν σατανᾶν ὑπὸ τοὺς πόδας ὑμῶν ἐν τάχει.&nbsp;&nbsp; Ἡ χάρις τοῦ κυρίου ἡμῶν Ἰησοῦ μεθ᾽ ὑμῶν.&nbsp;&nbsp;</span>
<span class="ver"><b>21</b></span> <span class="text">Ἀσπάζεται ὑμᾶς Τιμόθεος ὁ συνεργός μου καὶ Λούκιος καὶ Ἰάσων καὶ Σωσίπατρος οἱ συγγενεῖς μου.&nbsp;&nbsp;</span>
<span class="ver"><b>22</b></span> <span class="text">ἀσπάζομαι ὑμᾶς ἐγὼ Τέρτιος ὁ γράψας τὴν ἐπιστολὴν ἐν κυρίῳ.&nbsp;&nbsp;</span>
<span class="ver"><b>23</b></span> <span class="text">ἀσπάζεται ὑμᾶς Γάϊος ὁ ξένος μου καὶ ὅλης τῆς ἐκκλησίας.&nbsp;&nbsp; ἀσπάζεται ὑμᾶς Ἔραστος ὁ οἰκονόμος τῆς πόλεως καὶ Κούαρτος ὁ ἀδελφός.&nbsp;&nbsp;</span>
<span class="ver"><b>24</b></span> <span class="text"></span>
<span class="ver"><b>25</b></span> <span class="text">Τῷ δὲ δυναμένῳ ὑμᾶς στηρίξαι κατὰ τὸ εὐαγγέλιόν μου καὶ τὸ κήρυγμα Ἰησοῦ Χριστοῦ, κατὰ ἀποκάλυψιν μυστηρίου χρόνοις αἰωνίοις σεσιγημένου,</span>
<span class="ver"><b>26</b></span> <span class="text">φανερωθέντος δὲ νῦν διά τε γραφῶν προφητικῶν κατ᾽ ἐπιταγὴν τοῦ αἰωνίου θεοῦ εἰς ὑπακοὴν πίστεως εἰς πάντα τὰ ἔθνη γνωρισθέντος,</span>
<span class="ver"><b>27</b></span> <span class="text">μόνῳ σοφῷ θεῷ, διὰ Ἰησοῦ Χριστοῦ, ᾧ ἡ δόξα εἰς τοὺς αἰῶνας, ἀμήν.&nbsp;&nbsp;</span>

<h3><center>ΠΡΟΣ ΚΟΡΙΝΘΙΟΥΣ Α</center></h3>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;1</div>
<span class="ver"><b>1</b></span> <span class="text">Παῦλος κλητὸς ἀπόστολος Χριστοῦ Ἰησοῦ διὰ θελήματος θεοῦ καὶ Σωσθένης ὁ ἀδελφὸς</span>
<span class="ver"><b>2</b></span> <span class="text">τῇ ἐκκλησίᾳ τοῦ θεοῦ ἡγιασμένοις ἐν Χριστῷ Ἰησοῦ, τῇ οὔσῃ ἐν Κορίνθῳ, κλητοῖς ἁγίοις, σὺν πᾶσιν τοῖς ἐπικαλουμένοις τὸ ὄνομα τοῦ κυρίου ἡμῶν Ἰησοῦ Χριστοῦ ἐν παντὶ τόπῳ, αὐτῶν καὶ ἡμῶν·&nbsp;&nbsp;</span>
<span class="ver"><b>3</b></span> <span class="text">χάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>4</b></span> <span class="text">Εὐχαριστῶ τῷ θεῷ μου πάντοτε περὶ ὑμῶν ἐπὶ τῇ χάριτι τοῦ θεοῦ τῇ δοθείσῃ ὑμῖν ἐν Χριστῷ Ἰησοῦ,</span>
<span class="ver"><b>5</b></span> <span class="text">ὅτι ἐν παντὶ ἐπλουτίσθητε ἐν αὐτῷ, ἐν παντὶ λόγῳ καὶ πάσῃ γνώσει,</span>
<span class="ver"><b>6</b></span> <span class="text">καθὼς τὸ μαρτύριον τοῦ Χριστοῦ ἐβεβαιώθη ἐν ὑμῖν,</span>
<span class="ver"><b>7</b></span> <span class="text">ὥστε ὑμᾶς μὴ ὑστερεῖσθαι ἐν μηδενὶ χαρίσματι ἀπεκδεχομένους τὴν ἀποκάλυψιν τοῦ κυρίου ἡμῶν Ἰησοῦ Χριστοῦ·&nbsp;&nbsp;</span>
<span class="ver"><b>8</b></span> <span class="text">ὃς καὶ βεβαιώσει ὑμᾶς ἕως τέλους ἀνεγκλήτους ἐν τῇ ἡμέρᾳ τοῦ κυρίου ἡμῶν Ἰησοῦ Χριστοῦ.&nbsp;&nbsp;</span>
<span class="ver"><b>9</b></span> <span class="text">πιστὸς ὁ θεός, δι᾽ οὗ ἐκλήθητε εἰς κοινωνίαν τοῦ υἱοῦ αὐτοῦ Ἰησοῦ Χριστοῦ τοῦ κυρίου ἡμῶν.&nbsp;&nbsp;</span>
<span class="ver"><b>10</b></span> <span class="text">Παρακαλῶ δὲ ὑμᾶς, ἀδελφοί, διὰ τοῦ ὀνόματος τοῦ κυρίου ἡμῶν Ἰησοῦ Χριστοῦ, ἵνα τὸ αὐτὸ λέγητε πάντες καὶ μὴ ᾖ ἐν ὑμῖν σχίσματα, ἦτε δὲ κατηρτισμένοι ἐν τῷ αὐτῷ νοῒ καὶ ἐν τῇ αὐτῇ γνώμῃ.&nbsp;&nbsp;</span>
<span class="ver"><b>11</b></span> <span class="text">ἐδηλώθη γάρ μοι περὶ ὑμῶν, ἀδελφοί μου, ὑπὸ τῶν Χλόης ὅτι ἔριδες ἐν ὑμῖν εἰσιν.&nbsp;&nbsp;</span>
<span class="ver"><b>12</b></span> <span class="text">λέγω δὲ τοῦτο ὅτι ἕκαστος ὑμῶν λέγει·&nbsp;&nbsp; ἐγὼ μέν εἰμι Παύλου, ἐγὼ δὲ Ἀπολλῶ, ἐγὼ δὲ Κηφᾶ, ἐγὼ δὲ Χριστοῦ.&nbsp;&nbsp;</span>
<span class="ver"><b>13</b></span> <span class="text">μεμέρισται ὁ Χριστός;&nbsp;&nbsp; μὴ Παῦλος ἐσταυρώθη ὑπὲρ ὑμῶν, ἢ εἰς τὸ ὄνομα Παύλου ἐβαπτίσθητε;&nbsp;&nbsp;</span>
<span class="ver"><b>14</b></span> <span class="text">εὐχαριστῶ ὅτι οὐδένα ὑμῶν ἐβάπτισα εἰ μὴ Κρίσπον καὶ Γάϊον,</span>
<span class="ver"><b>15</b></span> <span class="text">ἵνα μή τις εἴπῃ ὅτι εἰς τὸ ἐμὸν ὄνομα ἐβαπτίσθητε.&nbsp;&nbsp;</span>
<span class="ver"><b>16</b></span> <span class="text">ἐβάπτισα δὲ καὶ τὸν Στεφανᾶ οἶκον, λοιπὸν οὐκ οἶδα εἴ τινα ἄλλον ἐβάπτισα.&nbsp;&nbsp;</span>
<span class="ver"><b>17</b></span> <span class="text">οὐ γὰρ ἀπέστειλέν με Χριστὸς βαπτίζειν ἀλλὰ εὐαγγελίζεσθαι, οὐκ ἐν σοφίᾳ λόγου, ἵνα μὴ κενωθῇ ὁ σταυρὸς τοῦ Χριστοῦ.&nbsp;&nbsp;</span>
<span class="ver"><b>18</b></span> <span class="text">Ὁ λόγος γὰρ ὁ τοῦ σταυροῦ τοῖς μὲν ἀπολλυμένοις μωρία ἐστίν, τοῖς δὲ σῳζομένοις ἡμῖν δύναμις θεοῦ ἐστιν.&nbsp;&nbsp;</span>
<span class="ver"><b>19</b></span> <span class="text">γέγραπται γάρ·&nbsp;&nbsp; ἀπολῶ τὴν σοφίαν τῶν σοφῶν καὶ τὴν σύνεσιν τῶν συνετῶν ἀθετήσω.&nbsp;&nbsp;</span>
<span class="ver"><b>20</b></span> <span class="text">ποῦ σοφός;&nbsp;&nbsp; ποῦ γραμματεύς;&nbsp;&nbsp; ποῦ συνζητητὴς τοῦ αἰῶνος τούτου;&nbsp;&nbsp; οὐχὶ ἐμώρανεν ὁ θεὸς τὴν σοφίαν τοῦ κόσμου;&nbsp;&nbsp;</span>
<span class="ver"><b>21</b></span> <span class="text">ἐπειδὴ γὰρ ἐν τῇ σοφίᾳ τοῦ θεοῦ οὐκ ἔγνω ὁ κόσμος διὰ τῆς σοφίας τὸν θεόν, εὐδόκησεν ὁ θεὸς διὰ τῆς μωρίας τοῦ κηρύγματος σῶσαι τοὺς πιστεύοντας·&nbsp;&nbsp;</span>
<span class="ver"><b>22</b></span> <span class="text">ἐπειδὴ καὶ Ἰουδαῖοι σημεῖα αἰτοῦσιν καὶ Ἕλληνες σοφίαν ζητοῦσιν,</span>
<span class="ver"><b>23</b></span> <span class="text">ἡμεῖς δὲ κηρύσσομεν Χριστὸν ἐσταυρωμένον, Ἰουδαίοις μὲν σκάνδαλον, ἔθνεσιν δὲ μωρίαν,</span>
<span class="ver"><b>24</b></span> <span class="text">αὐτοῖς δὲ τοῖς κλητοῖς, Ἰουδαίοις τε καὶ Ἕλλησιν, Χριστὸν θεοῦ δύναμιν καὶ θεοῦ σοφίαν·&nbsp;&nbsp;</span>
<span class="ver"><b>25</b></span> <span class="text">ὅτι τὸ μωρὸν τοῦ θεοῦ σοφώτερον τῶν ἀνθρώπων ἐστὶν καὶ τὸ ἀσθενὲς τοῦ θεοῦ ἰσχυρότερον τῶν ἀνθρώπων.&nbsp;&nbsp;</span>
<span class="ver"><b>26</b></span> <span class="text">Βλέπετε γὰρ τὴν κλῆσιν ὑμῶν, ἀδελφοί, ὅτι οὐ πολλοὶ σοφοὶ κατὰ σάρκα, οὐ πολλοὶ δυνατοί, οὐ πολλοὶ εὐγενεῖς·&nbsp;&nbsp;</span>
<span class="ver"><b>27</b></span> <span class="text">ἀλλὰ τὰ μωρὰ τοῦ κόσμου ἐξελέξατο ὁ θεός, ἵνα καταισχύνῃ τοὺς σοφούς, καὶ τὰ ἀσθενῆ τοῦ κόσμου ἐξελέξατο ὁ θεός, ἵνα καταισχύνῃ τὰ ἰσχυρά,</span>
<span class="ver"><b>28</b></span> <span class="text">καὶ τὰ ἀγενῆ τοῦ κόσμου καὶ τὰ ἐξουθενημένα ἐξελέξατο ὁ θεός, τὰ μὴ ὄντα, ἵνα τὰ ὄντα καταργήσῃ,</span>
<span class="ver"><b>29</b></span> <span class="text">ὅπως μὴ καυχήσηται πᾶσα σὰρξ ἐνώπιον τοῦ θεοῦ.&nbsp;&nbsp;</span>
<span class="ver"><b>30</b></span> <span class="text">ἐξ αὐτοῦ δὲ ὑμεῖς ἐστε ἐν Χριστῷ Ἰησοῦ, ὃς ἐγενήθη σοφία ἡμῖν ἀπὸ θεοῦ, δικαιοσύνη τε καὶ ἁγιασμὸς καὶ ἀπολύτρωσις,</span>
<span class="ver"><b>31</b></span> <span class="text">ἵνα καθὼς γέγραπται·&nbsp;&nbsp; ὁ καυχώμενος ἐν κυρίῳ καυχάσθω.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;2</div>
<span class="ver"><b>1</b></span> <span class="text">Κἀγὼ ἐλθὼν πρὸς ὑμᾶς, ἀδελφοί, ἦλθον οὐ καθ᾽ ὑπεροχὴν λόγου ἢ σοφίας καταγγέλλων ὑμῖν τὸ μυστήριον τοῦ θεοῦ.&nbsp;&nbsp;</span>
<span class="ver"><b>2</b></span> <span class="text">οὐ γὰρ ἔκρινά τι εἰδέναι ἐν ὑμῖν εἰ μὴ Ἰησοῦν Χριστὸν καὶ τοῦτον ἐσταυρωμένον.&nbsp;&nbsp;</span>
<span class="ver"><b>3</b></span> <span class="text">κἀγὼ ἐν ἀσθενείᾳ καὶ ἐν φόβῳ καὶ ἐν τρόμῳ πολλῷ ἐγενόμην πρὸς ὑμᾶς,</span>
<span class="ver"><b>4</b></span> <span class="text">καὶ ὁ λόγος μου καὶ τὸ κήρυγμά μου οὐκ ἐν πειθοῖς σοφίας λόγοις ἀλλ᾽ ἐν ἀποδείξει πνεύματος καὶ δυνάμεως,</span>
<span class="ver"><b>5</b></span> <span class="text">ἵνα ἡ πίστις ὑμῶν μὴ ᾖ ἐν σοφίᾳ ἀνθρώπων ἀλλ᾽ ἐν δυνάμει θεοῦ.&nbsp;&nbsp;</span>
<span class="ver"><b>6</b></span> <span class="text">Σοφίαν δὲ λαλοῦμεν ἐν τοῖς τελείοις, σοφίαν δὲ οὐ τοῦ αἰῶνος τούτου οὐδὲ τῶν ἀρχόντων τοῦ αἰῶνος τούτου τῶν καταργουμένων·&nbsp;&nbsp;</span>
<span class="ver"><b>7</b></span> <span class="text">ἀλλὰ λαλοῦμεν θεοῦ σοφίαν ἐν μυστηρίῳ τὴν ἀποκεκρυμμένην, ἣν προώρισεν ὁ θεὸς πρὸ τῶν αἰώνων εἰς δόξαν ἡμῶν,</span>
<span class="ver"><b>8</b></span> <span class="text">ἣν οὐδεὶς τῶν ἀρχόντων τοῦ αἰῶνος τούτου ἔγνωκεν·&nbsp;&nbsp; εἰ γὰρ ἔγνωσαν, οὐκ ἂν τὸν κύριον τῆς δόξης ἐσταύρωσαν.&nbsp;&nbsp;</span>
<span class="ver"><b>9</b></span> <span class="text">ἀλλὰ καθὼς γέγραπται·&nbsp;&nbsp; ἃ ὀφθαλμὸς οὐκ εἶδεν καὶ οὖς οὐκ ἤκουσεν καὶ ἐπὶ καρδίαν ἀνθρώπου οὐκ ἀνέβη, ἃ ἡτοίμασεν ὁ θεὸς τοῖς ἀγαπῶσιν αὐτόν.&nbsp;&nbsp;</span>
<span class="ver"><b>10</b></span> <span class="text">ἡμῖν γὰρ ἀπεκάλυψεν ὁ θεὸς διὰ τοῦ πνεύματος·&nbsp;&nbsp; τὸ γὰρ πνεῦμα πάντα ἐραυνᾷ, καὶ τὰ βάθη τοῦ θεοῦ.&nbsp;&nbsp;</span>
<span class="ver"><b>11</b></span> <span class="text">τίς γὰρ οἶδεν ἀνθρώπων τὰ τοῦ ἀνθρώπου εἰ μὴ τὸ πνεῦμα τοῦ ἀνθρώπου τὸ ἐν αὐτῷ;&nbsp;&nbsp; οὕτως καὶ τὰ τοῦ θεοῦ οὐδεὶς ἔγνωκεν εἰ μὴ τὸ πνεῦμα τοῦ θεοῦ.&nbsp;&nbsp;</span>
<span class="ver"><b>12</b></span> <span class="text">ἡμεῖς δὲ οὐ τὸ πνεῦμα τοῦ κόσμου ἐλάβομεν ἀλλὰ τὸ πνεῦμα τὸ ἐκ τοῦ θεοῦ, ἵνα εἰδῶμεν τὰ ὑπὸ τοῦ θεοῦ χαρισθέντα ἡμῖν·&nbsp;&nbsp;</span>
<span class="ver"><b>13</b></span> <span class="text">ἃ καὶ λαλοῦμεν οὐκ ἐν διδακτοῖς ἀνθρωπίνης σοφίας λόγοις ἀλλ᾽ ἐν διδακτοῖς πνεύματος, πνευματικοῖς πνευματικὰ συνκρίνοντες.&nbsp;&nbsp;</span>
<span class="ver"><b>14</b></span> <span class="text">ψυχικὸς δὲ ἄνθρωπος οὐ δέχεται τὰ τοῦ πνεύματος τοῦ θεοῦ·&nbsp;&nbsp; μωρία γὰρ αὐτῷ ἐστιν καὶ οὐ δύναται γνῶναι, ὅτι πνευματικῶς ἀνακρίνεται.&nbsp;&nbsp;</span>
<span class="ver"><b>15</b></span> <span class="text">ὁ δὲ πνευματικὸς ἀνακρίνει τὰ πάντα, αὐτὸς δὲ ὑπ᾽ οὐδενὸς ἀνακρίνεται.&nbsp;&nbsp;</span>
<span class="ver"><b>16</b></span> <span class="text">τίς γὰρ ἔγνω νοῦν κυρίου, ὃς συμβιβάσει αὐτόν;&nbsp;&nbsp; ἡμεῖς δὲ νοῦν Χριστοῦ ἔχομεν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;3</div>
<span class="ver"><b>1</b></span> <span class="text">Κἀγώ, ἀδελφοί, οὐκ ἠδυνήθην λαλῆσαι ὑμῖν ὡς πνευματικοῖς ἀλλ᾽ ὡς σαρκίνοις, ὡς νηπίοις ἐν Χριστῷ.&nbsp;&nbsp;</span>
<span class="ver"><b>2</b></span> <span class="text">γάλα ὑμᾶς ἐπότισα, οὐ βρῶμα·&nbsp;&nbsp; οὔπω γὰρ ἐδύνασθε.&nbsp;&nbsp; ἀλλ᾽ οὐδὲ νῦν δύνασθε·&nbsp;&nbsp;</span>
<span class="ver"><b>3</b></span> <span class="text">ἔτι γὰρ σαρκικοί ἐστε.&nbsp;&nbsp; ὅπου γὰρ ἐν ὑμῖν ζῆλος καὶ ἔρις, οὐχὶ σαρκικοί ἐστε καὶ κατὰ ἄνθρωπον περιπατεῖτε;&nbsp;&nbsp;</span>
<span class="ver"><b>4</b></span> <span class="text">ὅταν γὰρ λέγῃ τις·&nbsp;&nbsp; ἐγὼ μέν εἰμι Παύλου, ἕτερος δέ·&nbsp;&nbsp; ἐγὼ Ἀπολλῶ, οὐκ ἄνθρωποί ἐστε;&nbsp;&nbsp;</span>
<span class="ver"><b>5</b></span> <span class="text">Τί οὖν ἐστιν Ἀπολλῶς;&nbsp;&nbsp; τί δέ ἐστιν Παῦλος;&nbsp;&nbsp; διάκονοι δι᾽ ὧν ἐπιστεύσατε, καὶ ἑκάστῳ ὡς ὁ κύριος ἔδωκεν.&nbsp;&nbsp;</span>
<span class="ver"><b>6</b></span> <span class="text">ἐγὼ ἐφύτευσα, Ἀπολλῶς ἐπότισεν, ἀλλὰ ὁ θεὸς ηὔξανεν·&nbsp;&nbsp;</span>
<span class="ver"><b>7</b></span> <span class="text">ὥστε οὔτε ὁ φυτεύων ἐστίν τι οὔτε ὁ ποτίζων ἀλλ᾽ ὁ αὐξάνων θεός.&nbsp;&nbsp;</span>
<span class="ver"><b>8</b></span> <span class="text">ὁ φυτεύων δὲ καὶ ὁ ποτίζων ἕν εἰσιν, ἕκαστος δὲ τὸν ἴδιον μισθὸν λήμψεται κατὰ τὸν ἴδιον κόπον·&nbsp;&nbsp;</span>
<span class="ver"><b>9</b></span> <span class="text">θεοῦ γάρ ἐσμεν συνεργοί, θεοῦ γεώργιον, θεοῦ οἰκοδομή ἐστε.&nbsp;&nbsp;</span>
<span class="ver"><b>10</b></span> <span class="text">Κατὰ τὴν χάριν τοῦ θεοῦ τὴν δοθεῖσάν μοι ὡς σοφὸς ἀρχιτέκτων θεμέλιον ἔθηκα, ἄλλος δὲ ἐποικοδομεῖ.&nbsp;&nbsp; ἕκαστος δὲ βλεπέτω πῶς ἐποικοδομεῖ.&nbsp;&nbsp;</span>
<span class="ver"><b>11</b></span> <span class="text">θεμέλιον γὰρ ἄλλον οὐδεὶς δύναται θεῖναι παρὰ τὸν κείμενον, ὅς ἐστιν Ἰησοῦς Χριστός.&nbsp;&nbsp;</span>
<span class="ver"><b>12</b></span> <span class="text">εἰ δέ τις ἐποικοδομεῖ ἐπὶ τὸν θεμέλιον χρυσόν, ἄργυρον, λίθους τιμίους, ξύλα, χόρτον, καλάμην,</span>
<span class="ver"><b>13</b></span> <span class="text">ἑκάστου τὸ ἔργον φανερὸν γενήσεται, ἡ γὰρ ἡμέρα δηλώσει, ὅτι ἐν πυρὶ ἀποκαλύπτεται·&nbsp;&nbsp; καὶ ἑκάστου τὸ ἔργον ὁποῖόν ἐστιν τὸ πῦρ αὐτὸ δοκιμάσει.&nbsp;&nbsp;</span>
<span class="ver"><b>14</b></span> <span class="text">εἴ τινος τὸ ἔργον μενεῖ ὃ ἐποικοδόμησεν, μισθὸν λήμψεται·&nbsp;&nbsp;</span>
<span class="ver"><b>15</b></span> <span class="text">εἴ τινος τὸ ἔργον κατακαήσεται, ζημιωθήσεται, αὐτὸς δὲ σωθήσεται, οὕτως δὲ ὡς διὰ πυρός.&nbsp;&nbsp;</span>
<span class="ver"><b>16</b></span> <span class="text">Οὐκ οἴδατε ὅτι ναὸς θεοῦ ἐστε καὶ τὸ πνεῦμα τοῦ θεοῦ οἰκεῖ ἐν ὑμῖν;&nbsp;&nbsp;</span>
<span class="ver"><b>17</b></span> <span class="text">εἴ τις τὸν ναὸν τοῦ θεοῦ φθείρει, φθερεῖ τοῦτον ὁ θεός·&nbsp;&nbsp; ὁ γὰρ ναὸς τοῦ θεοῦ ἅγιός ἐστιν, οἵτινές ἐστε ὑμεῖς.&nbsp;&nbsp;</span>
<span class="ver"><b>18</b></span> <span class="text">Μηδεὶς ἑαυτὸν ἐξαπατάτω·&nbsp;&nbsp; εἴ τις δοκεῖ σοφὸς εἶναι ἐν ὑμῖν ἐν τῷ αἰῶνι τούτῳ, μωρὸς γενέσθω, ἵνα γένηται σοφός.&nbsp;&nbsp;</span>
<span class="ver"><b>19</b></span> <span class="text">ἡ γὰρ σοφία τοῦ κόσμου τούτου μωρία παρὰ τῷ θεῷ ἐστιν.&nbsp;&nbsp; γέγραπται γάρ·&nbsp;&nbsp; ὁ δρασσόμενος τοὺς σοφοὺς ἐν τῇ πανουργίᾳ αὐτῶν·&nbsp;&nbsp;</span>
<span class="ver"><b>20</b></span> <span class="text">καὶ πάλιν·&nbsp;&nbsp; κύριος γινώσκει τοὺς διαλογισμοὺς τῶν σοφῶν ὅτι εἰσὶν μάταιοι.&nbsp;&nbsp;</span>
<span class="ver"><b>21</b></span> <span class="text">ὥστε μηδεὶς καυχάσθω ἐν ἀνθρώποις·&nbsp;&nbsp; πάντα γὰρ ὑμῶν ἐστιν,</span>
<span class="ver"><b>22</b></span> <span class="text">εἴτε Παῦλος εἴτε Ἀπολλῶς εἴτε Κηφᾶς, εἴτε κόσμος εἴτε ζωὴ εἴτε θάνατος, εἴτε ἐνεστῶτα εἴτε μέλλοντα·&nbsp;&nbsp; πάντα ὑμῶν,</span>
<span class="ver"><b>23</b></span> <span class="text">ὑμεῖς δὲ Χριστοῦ, Χριστὸς δὲ θεοῦ.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;4</div>
<span class="ver"><b>1</b></span> <span class="text">Οὕτως ἡμᾶς λογιζέσθω ἄνθρωπος ὡς ὑπηρέτας Χριστοῦ καὶ οἰκονόμους μυστηρίων θεοῦ.&nbsp;&nbsp;</span>
<span class="ver"><b>2</b></span> <span class="text">ὧδε λοιπὸν ζητεῖται ἐν τοῖς οἰκονόμοις, ἵνα πιστός τις εὑρεθῇ.&nbsp;&nbsp;</span>
<span class="ver"><b>3</b></span> <span class="text">ἐμοὶ δὲ εἰς ἐλάχιστόν ἐστιν, ἵνα ὑφ᾽ ὑμῶν ἀνακριθῶ ἢ ὑπὸ ἀνθρωπίνης ἡμέρας·&nbsp;&nbsp; ἀλλ᾽ οὐδὲ ἐμαυτὸν ἀνακρίνω.&nbsp;&nbsp;</span>
<span class="ver"><b>4</b></span> <span class="text">οὐδὲν γὰρ ἐμαυτῷ σύνοιδα, ἀλλ᾽ οὐκ ἐν τούτῳ δεδικαίωμαι, ὁ δὲ ἀνακρίνων με κύριός ἐστιν.&nbsp;&nbsp;</span>
<span class="ver"><b>5</b></span> <span class="text">ὥστε μὴ πρὸ καιροῦ τι κρίνετε ἕως ἂν ἔλθῃ ὁ κύριος, ὃς καὶ φωτίσει τὰ κρυπτὰ τοῦ σκότους καὶ φανερώσει τὰς βουλὰς τῶν καρδιῶν·&nbsp;&nbsp; καὶ τότε ὁ ἔπαινος γενήσεται ἑκάστῳ ἀπὸ τοῦ θεοῦ.&nbsp;&nbsp;</span>
<span class="ver"><b>6</b></span> <span class="text">Ταῦτα δέ, ἀδελφοί, μετεσχημάτισα εἰς ἐμαυτὸν καὶ Ἀπολλῶν δι᾽ ὑμᾶς, ἵνα ἐν ἡμῖν μάθητε τὸ μὴ ὑπὲρ ἃ γέγραπται, ἵνα μὴ εἷς ὑπὲρ τοῦ ἑνὸς φυσιοῦσθε κατὰ τοῦ ἑτέρου.&nbsp;&nbsp;</span>
<span class="ver"><b>7</b></span> <span class="text">τίς γάρ σε διακρίνει;&nbsp;&nbsp; τί δὲ ἔχεις ὃ οὐκ ἔλαβες;&nbsp;&nbsp; εἰ δὲ καὶ ἔλαβες, τί καυχᾶσαι ὡς μὴ λαβών;&nbsp;&nbsp;</span>
<span class="ver"><b>8</b></span> <span class="text">ἤδη κεκορεσμένοι ἐστέ, ἤδη ἐπλουτήσατε, χωρὶς ἡμῶν ἐβασιλεύσατε·&nbsp;&nbsp; καὶ ὄφελόν γε ἐβασιλεύσατε, ἵνα καὶ ἡμεῖς ὑμῖν συνβασιλεύσωμεν.&nbsp;&nbsp;</span>
<span class="ver"><b>9</b></span> <span class="text">δοκῶ γάρ, ὁ θεὸς ἡμᾶς τοὺς ἀποστόλους ἐσχάτους ἀπέδειξεν ὡς ἐπιθανατίους, ὅτι θέατρον ἐγενήθημεν τῷ κόσμῳ καὶ ἀγγέλοις καὶ ἀνθρώποις.&nbsp;&nbsp;</span>
<span class="ver"><b>10</b></span> <span class="text">ἡμεῖς μωροὶ διὰ Χριστόν, ὑμεῖς δὲ φρόνιμοι ἐν Χριστῷ·&nbsp;&nbsp; ἡμεῖς ἀσθενεῖς, ὑμεῖς δὲ ἰσχυροί·&nbsp;&nbsp; ὑμεῖς ἔνδοξοι, ἡμεῖς δὲ ἄτιμοι.&nbsp;&nbsp;</span>
<span class="ver"><b>11</b></span> <span class="text">ἄχρι τῆς ἄρτι ὥρας καὶ πεινῶμεν καὶ διψῶμεν καὶ γυμνιτεύομεν καὶ κολαφιζόμεθα καὶ ἀστατοῦμεν</span>
<span class="ver"><b>12</b></span> <span class="text">καὶ κοπιῶμεν ἐργαζόμενοι ταῖς ἰδίαις χερσίν·&nbsp;&nbsp; λοιδορούμενοι εὐλογοῦμεν, διωκόμενοι ἀνεχόμεθα,</span>
<span class="ver"><b>13</b></span> <span class="text">δυσφημούμενοι παρακαλοῦμεν·&nbsp;&nbsp; ὡς περικαθάρματα τοῦ κόσμου ἐγενήθημεν, πάντων περίψημα ἕως ἄρτι.&nbsp;&nbsp;</span>
<span class="ver"><b>14</b></span> <span class="text">Οὐκ ἐντρέπων ὑμᾶς γράφω ταῦτα ἀλλ᾽ ὡς τέκνα μου ἀγαπητὰ νουθετῶ.&nbsp;&nbsp;</span>
<span class="ver"><b>15</b></span> <span class="text">ἐὰν γὰρ μυρίους παιδαγωγοὺς ἔχητε ἐν Χριστῷ ἀλλ᾽ οὐ πολλοὺς πατέρας·&nbsp;&nbsp; ἐν γὰρ Χριστῷ Ἰησοῦ διὰ τοῦ εὐαγγελίου ἐγὼ ὑμᾶς ἐγέννησα.&nbsp;&nbsp;</span>
<span class="ver"><b>16</b></span> <span class="text">Παρακαλῶ οὖν ὑμᾶς, μιμηταί μου γίνεσθε.&nbsp;&nbsp;</span>
<span class="ver"><b>17</b></span> <span class="text">Διὰ τοῦτο ἔπεμψα ὑμῖν Τιμόθεον, ὅς ἐστίν μου τέκνον ἀγαπητὸν καὶ πιστὸν ἐν κυρίῳ, ὃς ὑμᾶς ἀναμνήσει τὰς ὁδούς μου τὰς ἐν Χριστῷ Ἰησοῦ, καθὼς πανταχοῦ ἐν πάσῃ ἐκκλησίᾳ διδάσκω.&nbsp;&nbsp;</span>
<span class="ver"><b>18</b></span> <span class="text">Ὡς μὴ ἐρχομένου δέ μου πρὸς ὑμᾶς ἐφυσιώθησάν τινες·&nbsp;&nbsp;</span>
<span class="ver"><b>19</b></span> <span class="text">ἐλεύσομαι δὲ ταχέως πρὸς ὑμᾶς ἐὰν ὁ κύριος θελήσῃ, καὶ γνώσομαι οὐ τὸν λόγον τῶν πεφυσιωμένων ἀλλὰ τὴν δύναμιν·&nbsp;&nbsp;</span>
<span class="ver"><b>20</b></span> <span class="text">οὐ γὰρ ἐν λόγῳ ἡ βασιλεία τοῦ θεοῦ ἀλλ᾽ ἐν δυνάμει.&nbsp;&nbsp;</span>
<span class="ver"><b>21</b></span> <span class="text">τί θέλετε;&nbsp;&nbsp; ἐν ῥάβδῳ ἔλθω πρὸς ὑμᾶς ἢ ἐν ἀγάπῃ πνεύματί τε πραΰτητος;&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;5</div>
<span class="ver"><b>1</b></span> <span class="text">Ὅλως ἀκούεται ἐν ὑμῖν πορνεία, καὶ τοιαύτη πορνεία ἥτις οὐδὲ ἐν τοῖς ἔθνεσιν, ὥστε γυναῖκά τινα τοῦ πατρὸς ἔχειν.&nbsp;&nbsp;</span>
<span class="ver"><b>2</b></span> <span class="text">καὶ ὑμεῖς πεφυσιωμένοι ἐστὲ καὶ οὐχὶ μᾶλλον ἐπενθήσατε, ἵνα ἀρθῇ ἐκ μέσου ὑμῶν ὁ τὸ ἔργον τοῦτο ποιήσας;&nbsp;&nbsp;</span>
<span class="ver"><b>3</b></span> <span class="text">ἐγὼ μὲν γάρ, ἀπὼν τῷ σώματι παρὼν δὲ τῷ πνεύματι, ἤδη κέκρικα ὡς παρὼν τὸν οὕτως τοῦτο κατεργασάμενον·&nbsp;&nbsp;</span>
<span class="ver"><b>4</b></span> <span class="text">ἐν τῷ ὀνόματι τοῦ κυρίου ἡμῶν Ἰησοῦ Χριστοῦ συναχθέντων ὑμῶν καὶ τοῦ ἐμοῦ πνεύματος σὺν τῇ δυνάμει τοῦ κυρίου ἡμῶν Ἰησοῦ,</span>
<span class="ver"><b>5</b></span> <span class="text">παραδοῦναι τὸν τοιοῦτον τῷ σατανᾷ εἰς ὄλεθρον τῆς σαρκός, ἵνα τὸ πνεῦμα σωθῇ ἐν τῇ ἡμέρᾳ τοῦ κυρίου.&nbsp;&nbsp;</span>
<span class="ver"><b>6</b></span> <span class="text">Οὐ καλὸν τὸ καύχημα ὑμῶν.&nbsp;&nbsp; οὐκ οἴδατε ὅτι μικρὰ ζύμη ὅλον τὸ φύραμα ζυμοῖ;&nbsp;&nbsp;</span>
<span class="ver"><b>7</b></span> <span class="text">ἐκκαθάρατε τὴν παλαιὰν ζύμην, ἵνα ἦτε νέον φύραμα, καθώς ἐστε ἄζυμοι·&nbsp;&nbsp; καὶ γὰρ τὸ πάσχα ἡμῶν ἐτύθη Χριστός.&nbsp;&nbsp;</span>
<span class="ver"><b>8</b></span> <span class="text">ὥστε ἑορτάζωμεν μὴ ἐν ζύμῃ παλαιᾷ μηδὲ ἐν ζύμῃ κακίας καὶ πονηρίας ἀλλ᾽ ἐν ἀζύμοις εἰλικρινείας καὶ ἀληθείας.&nbsp;&nbsp;</span>
<span class="ver"><b>9</b></span> <span class="text">Ἔγραψα ὑμῖν ἐν τῇ ἐπιστολῇ μὴ συναναμίγνυσθαι πόρνοις,</span>
<span class="ver"><b>10</b></span> <span class="text">οὐ πάντως τοῖς πόρνοις τοῦ κόσμου τούτου ἢ τοῖς πλεονέκταις καὶ ἅρπαξιν ἢ εἰδωλολάτραις, ἐπεὶ ὠφείλετε ἄρα ἐκ τοῦ κόσμου ἐξελθεῖν.&nbsp;&nbsp;</span>
<span class="ver"><b>11</b></span> <span class="text">νῦν δὲ ἔγραψα ὑμῖν μὴ συναναμίγνυσθαι ἐάν τις ἀδελφὸς ὀνομαζόμενος ᾖ πόρνος ἢ πλεονέκτης ἢ εἰδωλολάτρης ἢ λοίδορος ἢ μέθυσος ἢ ἅρπαξ, τῷ τοιούτῳ μηδὲ συνεσθίειν.&nbsp;&nbsp;</span>
<span class="ver"><b>12</b></span> <span class="text">τί γάρ μοι τοὺς ἔξω κρίνειν;&nbsp;&nbsp; οὐχὶ τοὺς ἔσω ὑμεῖς κρίνετε;&nbsp;&nbsp;</span>
<span class="ver"><b>13</b></span> <span class="text">τοὺς δὲ ἔξω ὁ θεὸς κρινεῖ.&nbsp;&nbsp; ἐξάρατε τὸν πονηρὸν ἐξ ὑμῶν αὐτῶν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;6</div>
<span class="ver"><b>1</b></span> <span class="text">Τολμᾷ τις ὑμῶν πρᾶγμα ἔχων πρὸς τὸν ἕτερον κρίνεσθαι ἐπὶ τῶν ἀδίκων καὶ οὐχὶ ἐπὶ τῶν ἁγίων;&nbsp;&nbsp;</span>
<span class="ver"><b>2</b></span> <span class="text">ἢ οὐκ οἴδατε ὅτι οἱ ἅγιοι τὸν κόσμον κρινοῦσιν;&nbsp;&nbsp; καὶ εἰ ἐν ὑμῖν κρίνεται ὁ κόσμος, ἀνάξιοί ἐστε κριτηρίων ἐλαχίστων;&nbsp;&nbsp;</span>
<span class="ver"><b>3</b></span> <span class="text">οὐκ οἴδατε ὅτι ἀγγέλους κρινοῦμεν, μήτι γε βιωτικά;&nbsp;&nbsp;</span>
<span class="ver"><b>4</b></span> <span class="text">βιωτικὰ μὲν οὖν κριτήρια ἐὰν ἔχητε, τοὺς ἐξουθενημένους ἐν τῇ ἐκκλησίᾳ, τούτους καθίζετε;&nbsp;&nbsp;</span>
<span class="ver"><b>5</b></span> <span class="text">πρὸς ἐντροπὴν ὑμῖν λέγω.&nbsp;&nbsp; οὕτως οὐκ ἔνι ἐν ὑμῖν οὐδεὶς σοφός, ὃς δυνήσεται διακρῖναι ἀνὰ μέσον τοῦ ἀδελφοῦ αὐτοῦ;&nbsp;&nbsp;</span>
<span class="ver"><b>6</b></span> <span class="text">ἀλλὰ ἀδελφὸς μετὰ ἀδελφοῦ κρίνεται καὶ τοῦτο ἐπὶ ἀπίστων;&nbsp;&nbsp;</span>
<span class="ver"><b>7</b></span> <span class="text">Ἤδη μὲν οὖν ὅλως ἥττημα ὑμῖν ἐστιν ὅτι κρίματα ἔχετε μεθ᾽ ἑαυτῶν.&nbsp;&nbsp; διὰ τί οὐχὶ μᾶλλον ἀδικεῖσθε;&nbsp;&nbsp; διὰ τί οὐχὶ μᾶλλον ἀποστερεῖσθε;&nbsp;&nbsp;</span>
<span class="ver"><b>8</b></span> <span class="text">ἀλλὰ ὑμεῖς ἀδικεῖτε καὶ ἀποστερεῖτε, καὶ τοῦτο ἀδελφούς.&nbsp;&nbsp;</span>
<span class="ver"><b>9</b></span> <span class="text">Ἢ οὐκ οἴδατε ὅτι ἄδικοι θεοῦ βασιλείαν οὐ κληρονομήσουσιν;&nbsp;&nbsp; μὴ πλανᾶσθε·&nbsp;&nbsp; οὔτε πόρνοι οὔτε εἰδωλολάτραι οὔτε μοιχοὶ οὔτε μαλακοὶ οὔτε ἀρσενοκοῖται</span>
<span class="ver"><b>10</b></span> <span class="text">οὔτε κλέπται οὔτε πλεονέκται, οὐ μέθυσοι, οὐ λοίδοροι, οὐχ ἅρπαγες βασιλείαν θεοῦ κληρονομήσουσιν.&nbsp;&nbsp;</span>
<span class="ver"><b>11</b></span> <span class="text">καὶ ταῦτά τινες ἦτε·&nbsp;&nbsp; ἀλλὰ ἀπελούσασθε, ἀλλὰ ἡγιάσθητε, ἀλλὰ ἐδικαιώθητε ἐν τῷ ὀνόματι τοῦ κυρίου Ἰησοῦ Χριστοῦ καὶ ἐν τῷ πνεύματι τοῦ θεοῦ ἡμῶν.&nbsp;&nbsp;</span>
<span class="ver"><b>12</b></span> <span class="text">Πάντα μοι ἔξεστιν ἀλλ᾽ οὐ πάντα συμφέρει·&nbsp;&nbsp; πάντα μοι ἔξεστιν ἀλλ᾽ οὐκ ἐγὼ ἐξουσιασθήσομαι ὑπό τινος.&nbsp;&nbsp;</span>
<span class="ver"><b>13</b></span> <span class="text">τὰ βρώματα τῇ κοιλίᾳ καὶ ἡ κοιλία τοῖς βρώμασιν, ὁ δὲ θεὸς καὶ ταύτην καὶ ταῦτα καταργήσει.&nbsp;&nbsp; τὸ δὲ σῶμα οὐ τῇ πορνείᾳ ἀλλὰ τῷ κυρίῳ, καὶ ὁ κύριος τῷ σώματι·&nbsp;&nbsp;</span>
<span class="ver"><b>14</b></span> <span class="text">ὁ δὲ θεὸς καὶ τὸν κύριον ἤγειρεν καὶ ἡμᾶς ἐξεγερεῖ διὰ τῆς δυνάμεως αὐτοῦ.&nbsp;&nbsp;</span>
<span class="ver"><b>15</b></span> <span class="text">οὐκ οἴδατε ὅτι τὰ σώματα ὑμῶν μέλη Χριστοῦ ἐστιν;&nbsp;&nbsp; ἄρας οὖν τὰ μέλη τοῦ Χριστοῦ ποιήσω πόρνης μέλη;&nbsp;&nbsp; μὴ γένοιτο.&nbsp;&nbsp;</span>
<span class="ver"><b>16</b></span> <span class="text">ἢ οὐκ οἴδατε ὅτι ὁ κολλώμενος τῇ πόρνῃ ἓν σῶμά ἐστιν;&nbsp;&nbsp; ἔσονται γάρ, φησίν, οἱ δύο εἰς σάρκα μίαν.&nbsp;&nbsp;</span>
<span class="ver"><b>17</b></span> <span class="text">ὁ δὲ κολλώμενος τῷ κυρίῳ ἓν πνεῦμά ἐστιν.&nbsp;&nbsp;</span>
<span class="ver"><b>18</b></span> <span class="text">Φεύγετε τὴν πορνείαν.&nbsp;&nbsp; πᾶν ἁμάρτημα ὃ ἐὰν ποιήσῃ ἄνθρωπος ἐκτὸς τοῦ σώματός ἐστιν·&nbsp;&nbsp; ὁ δὲ πορνεύων εἰς τὸ ἴδιον σῶμα ἁμαρτάνει.&nbsp;&nbsp;</span>
<span class="ver"><b>19</b></span> <span class="text">ἢ οὐκ οἴδατε ὅτι τὸ σῶμα ὑμῶν ναὸς τοῦ ἐν ὑμῖν ἁγίου πνεύματός ἐστιν οὗ ἔχετε ἀπὸ θεοῦ, καὶ οὐκ ἐστὲ ἑαυτῶν;&nbsp;&nbsp;</span>
<span class="ver"><b>20</b></span> <span class="text">ἠγοράσθητε γὰρ τιμῆς·&nbsp;&nbsp; δοξάσατε δὴ τὸν θεὸν ἐν τῷ σώματι ὑμῶν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;7</div>
<span class="ver"><b>1</b></span> <span class="text">Περὶ δὲ ὧν ἐγράψατε, καλὸν ἀνθρώπῳ γυναικὸς μὴ ἅπτεσθαι·&nbsp;&nbsp;</span>
<span class="ver"><b>2</b></span> <span class="text">διὰ δὲ τὰς πορνείας ἕκαστος τὴν ἑαυτοῦ γυναῖκα ἐχέτω καὶ ἑκάστη τὸν ἴδιον ἄνδρα ἐχέτω.&nbsp;&nbsp;</span>
<span class="ver"><b>3</b></span> <span class="text">τῇ γυναικὶ ὁ ἀνὴρ τὴν ὀφειλὴν ἀποδιδότω, ὁμοίως δὲ καὶ ἡ γυνὴ τῷ ἀνδρί.&nbsp;&nbsp;</span>
<span class="ver"><b>4</b></span> <span class="text">ἡ γυνὴ τοῦ ἰδίου σώματος οὐκ ἐξουσιάζει ἀλλὰ ὁ ἀνήρ, ὁμοίως δὲ καὶ ὁ ἀνὴρ τοῦ ἰδίου σώματος οὐκ ἐξουσιάζει ἀλλὰ ἡ γυνή.&nbsp;&nbsp;</span>
<span class="ver"><b>5</b></span> <span class="text">μὴ ἀποστερεῖτε ἀλλήλους, εἰ μήτι ἂν ἐκ συμφώνου πρὸς καιρόν, ἵνα σχολάσητε τῇ προσευχῇ καὶ πάλιν ἐπὶ τὸ αὐτὸ ἦτε, ἵνα μὴ πειράζῃ ὑμᾶς ὁ σατανᾶς διὰ τὴν ἀκρασίαν ὑμῶν.&nbsp;&nbsp;</span>
<span class="ver"><b>6</b></span> <span class="text">τοῦτο δὲ λέγω κατὰ συνγνώμην οὐ κατ᾽ ἐπιταγήν.&nbsp;&nbsp;</span>
<span class="ver"><b>7</b></span> <span class="text">θέλω δὲ πάντας ἀνθρώπους εἶναι ὡς καὶ ἐμαυτόν·&nbsp;&nbsp; ἀλλὰ ἕκαστος ἴδιον ἔχει χάρισμα ἐκ θεοῦ, ὁ μὲν οὕτως, ὁ δὲ οὕτως.&nbsp;&nbsp;</span>
<span class="ver"><b>8</b></span> <span class="text">Λέγω δὲ τοῖς ἀγάμοις καὶ ταῖς χήραις, καλὸν αὐτοῖς ἐὰν μείνωσιν ὡς κἀγώ·&nbsp;&nbsp;</span>
<span class="ver"><b>9</b></span> <span class="text">εἰ δὲ οὐκ ἐγκρατεύονται, γαμησάτωσαν, κρεῖττον γάρ ἐστιν γαμῆσαι ἢ πυροῦσθαι.&nbsp;&nbsp;</span>
<span class="ver"><b>10</b></span> <span class="text">Τοῖς δὲ γεγαμηκόσιν παραγγέλλω, οὐκ ἐγὼ ἀλλὰ ὁ κύριος, γυναῖκα ἀπὸ ἀνδρὸς μὴ χωρισθῆναι,</span>
<span class="ver"><b>11</b></span> <span class="text">– ἐὰν δὲ καὶ χωρισθῇ, μενέτω ἄγαμος ἢ τῷ ἀνδρὶ καταλλαγήτω, – καὶ ἄνδρα γυναῖκα μὴ ἀφιέναι.&nbsp;&nbsp;</span>
<span class="ver"><b>12</b></span> <span class="text">Τοῖς δὲ λοιποῖς λέγω ἐγὼ οὐχ ὁ κύριος·&nbsp;&nbsp; εἴ τις ἀδελφὸς γυναῖκα ἔχει ἄπιστον καὶ αὕτη συνευδοκεῖ οἰκεῖν μετ᾽ αὐτοῦ, μὴ ἀφιέτω αὐτήν·&nbsp;&nbsp;</span>
<span class="ver"><b>13</b></span> <span class="text">καὶ γυνὴ εἴ τις ἔχει ἄνδρα ἄπιστον καὶ οὗτος συνευδοκεῖ οἰκεῖν μετ᾽ αὐτῆς, μὴ ἀφιέτω τὸν ἄνδρα.&nbsp;&nbsp;</span>
<span class="ver"><b>14</b></span> <span class="text">ἡγίασται γὰρ ὁ ἀνὴρ ὁ ἄπιστος ἐν τῇ γυναικὶ καὶ ἡγίασται ἡ γυνὴ ἡ ἄπιστος ἐν τῷ ἀδελφῷ·&nbsp;&nbsp; ἐπεὶ ἄρα τὰ τέκνα ὑμῶν ἀκάθαρτά ἐστιν, νῦν δὲ ἅγιά ἐστιν.&nbsp;&nbsp;</span>
<span class="ver"><b>15</b></span> <span class="text">εἰ δὲ ὁ ἄπιστος χωρίζεται, χωριζέσθω·&nbsp;&nbsp; οὐ δεδούλωται ὁ ἀδελφὸς ἢ ἡ ἀδελφὴ ἐν τοῖς τοιούτοις·&nbsp;&nbsp; ἐν δὲ εἰρήνῃ κέκληκεν ἡμᾶς ὁ θεός.&nbsp;&nbsp;</span>
<span class="ver"><b>16</b></span> <span class="text">τί γὰρ οἶδας, γύναι, εἰ τὸν ἄνδρα σώσεις;&nbsp;&nbsp; ἢ τί οἶδας, ἄνερ, εἰ τὴν γυναῖκα σώσεις;&nbsp;&nbsp;</span>
<span class="ver"><b>17</b></span> <span class="text">Εἰ μὴ ἑκάστῳ ὡς ἐμέρισεν ὁ κύριος, ἕκαστον ὡς κέκληκεν ὁ θεός, οὕτως περιπατείτω.&nbsp;&nbsp; καὶ οὕτως ἐν ταῖς ἐκκλησίαις πάσαις διατάσσομαι.&nbsp;&nbsp;</span>
<span class="ver"><b>18</b></span> <span class="text">περιτετμημένος τις ἐκλήθη, μὴ ἐπισπάσθω·&nbsp;&nbsp; ἐν ἀκροβυστίᾳ κέκληταί τις, μὴ περιτεμνέσθω.&nbsp;&nbsp;</span>
<span class="ver"><b>19</b></span> <span class="text">ἡ περιτομὴ οὐδέν ἐστιν καὶ ἡ ἀκροβυστία οὐδέν ἐστιν, ἀλλὰ τήρησις ἐντολῶν θεοῦ.&nbsp;&nbsp;</span>
<span class="ver"><b>20</b></span> <span class="text">ἕκαστος ἐν τῇ κλήσει ᾗ ἐκλήθη, ἐν ταύτῃ μενέτω.&nbsp;&nbsp;</span>
<span class="ver"><b>21</b></span> <span class="text">δοῦλος ἐκλήθης, μή σοι μελέτω·&nbsp;&nbsp; ἀλλ᾽ εἰ καὶ δύνασαι ἐλεύθερος γενέσθαι, μᾶλλον χρῆσαι.&nbsp;&nbsp;</span>
<span class="ver"><b>22</b></span> <span class="text">ὁ γὰρ ἐν κυρίῳ κληθεὶς δοῦλος ἀπελεύθερος κυρίου ἐστίν, ὁμοίως ὁ ἐλεύθερος κληθεὶς δοῦλός ἐστιν Χριστοῦ.&nbsp;&nbsp;</span>
<span class="ver"><b>23</b></span> <span class="text">τιμῆς ἠγοράσθητε·&nbsp;&nbsp; μὴ γίνεσθε δοῦλοι ἀνθρώπων.&nbsp;&nbsp;</span>
<span class="ver"><b>24</b></span> <span class="text">ἕκαστος ἐν ᾧ ἐκλήθη, ἀδελφοί, ἐν τούτῳ μενέτω παρὰ θεῷ.&nbsp;&nbsp;</span>
<span class="ver"><b>25</b></span> <span class="text">Περὶ δὲ τῶν παρθένων ἐπιταγὴν κυρίου οὐκ ἔχω, γνώμην δὲ δίδωμι ὡς ἠλεημένος ὑπὸ κυρίου πιστὸς εἶναι.&nbsp;&nbsp;</span>
<span class="ver"><b>26</b></span> <span class="text">Νομίζω οὖν τοῦτο καλὸν ὑπάρχειν διὰ τὴν ἐνεστῶσαν ἀνάγκην, ὅτι καλὸν ἀνθρώπῳ τὸ οὕτως εἶναι.&nbsp;&nbsp;</span>
<span class="ver"><b>27</b></span> <span class="text">δέδεσαι γυναικί, μὴ ζήτει λύσιν·&nbsp;&nbsp; λέλυσαι ἀπὸ γυναικός, μὴ ζήτει γυναῖκα.&nbsp;&nbsp;</span>
<span class="ver"><b>28</b></span> <span class="text">ἐὰν δὲ καὶ γαμήσῃς, οὐχ ἥμαρτες, καὶ ἐὰν γήμῃ ἡ παρθένος, οὐχ ἥμαρτεν·&nbsp;&nbsp; θλῖψιν δὲ τῇ σαρκὶ ἕξουσιν οἱ τοιοῦτοι, ἐγὼ δὲ ὑμῶν φείδομαι.&nbsp;&nbsp;</span>
<span class="ver"><b>29</b></span> <span class="text">Τοῦτο δέ φημι, ἀδελφοί, ὁ καιρὸς συνεσταλμένος ἐστίν·&nbsp;&nbsp; τὸ λοιπόν, ἵνα καὶ οἱ ἔχοντες γυναῖκας ὡς μὴ ἔχοντες ὦσιν</span>
<span class="ver"><b>30</b></span> <span class="text">καὶ οἱ κλαίοντες ὡς μὴ κλαίοντες καὶ οἱ χαίροντες ὡς μὴ χαίροντες καὶ οἱ ἀγοράζοντες ὡς μὴ κατέχοντες,</span>
<span class="ver"><b>31</b></span> <span class="text">καὶ οἱ χρώμενοι τὸν κόσμον ὡς μὴ καταχρώμενοι·&nbsp;&nbsp; παράγει γὰρ τὸ σχῆμα τοῦ κόσμου τούτου.&nbsp;&nbsp;</span>
<span class="ver"><b>32</b></span> <span class="text">Θέλω δὲ ὑμᾶς ἀμερίμνους εἶναι.&nbsp;&nbsp; ὁ ἄγαμος μεριμνᾷ τὰ τοῦ κυρίου, πῶς ἀρέσῃ τῷ κυρίῳ·&nbsp;&nbsp;</span>
<span class="ver"><b>33</b></span> <span class="text">ὁ δὲ γαμήσας μεριμνᾷ τὰ τοῦ κόσμου, πῶς ἀρέσῃ τῇ γυναικί,</span>
<span class="ver"><b>34</b></span> <span class="text">καὶ μεμέρισται.&nbsp;&nbsp; καὶ ἡ γυνὴ ἡ ἄγαμος καὶ ἡ παρθένος μεριμνᾷ τὰ τοῦ κυρίου, ἵνα ᾖ ἁγία καὶ τῷ σώματι καὶ τῷ πνεύματι·&nbsp;&nbsp; ἡ δὲ γαμήσασα μεριμνᾷ τὰ τοῦ κόσμου, πῶς ἀρέσῃ τῷ ἀνδρί.&nbsp;&nbsp;</span>
<span class="ver"><b>35</b></span> <span class="text">τοῦτο δὲ πρὸς τὸ ὑμῶν αὐτῶν σύμφορον λέγω, οὐχ ἵνα βρόχον ὑμῖν ἐπιβάλω ἀλλὰ πρὸς τὸ εὔσχημον καὶ εὐπάρεδρον τῷ κυρίῳ ἀπερισπάστως.&nbsp;&nbsp;</span>
<span class="ver"><b>36</b></span> <span class="text">Εἰ δέ τις ἀσχημονεῖν ἐπὶ τὴν παρθένον αὐτοῦ νομίζει, ἐὰν ᾖ ὑπέρακμος καὶ οὕτως ὀφείλει γίνεσθαι, ὃ θέλει ποιείτω, οὐχ ἁμαρτάνει, γαμείτωσαν.&nbsp;&nbsp;</span>
<span class="ver"><b>37</b></span> <span class="text">ὃς δὲ ἕστηκεν ἐν τῇ καρδίᾳ αὐτοῦ ἑδραῖος μὴ ἔχων ἀνάγκην, ἐξουσίαν δὲ ἔχει περὶ τοῦ ἰδίου θελήματος καὶ τοῦτο κέκρικεν ἐν τῇ ἰδίᾳ καρδίᾳ, τηρεῖν τὴν ἑαυτοῦ παρθένον, καλῶς ποιήσει.&nbsp;&nbsp;</span>
<span class="ver"><b>38</b></span> <span class="text">ὥστε καὶ ὁ γαμίζων τὴν ἑαυτοῦ παρθένον καλῶς ποιεῖ καὶ ὁ μὴ γαμίζων κρεῖσσον ποιήσει.&nbsp;&nbsp;</span>
<span class="ver"><b>39</b></span> <span class="text">Γυνὴ δέδεται ἐφ᾽ ὅσον χρόνον ζῇ ὁ ἀνὴρ αὐτῆς·&nbsp;&nbsp; ἐὰν δὲ κοιμηθῇ ὁ ἀνήρ, ἐλευθέρα ἐστὶν ᾧ θέλει γαμηθῆναι, μόνον ἐν κυρίῳ.&nbsp;&nbsp;</span>
<span class="ver"><b>40</b></span> <span class="text">μακαριωτέρα δέ ἐστιν ἐὰν οὕτως μείνῃ, κατὰ τὴν ἐμὴν γνώμην·&nbsp;&nbsp; δοκῶ δὲ κἀγὼ πνεῦμα θεοῦ ἔχειν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;8</div>
<span class="ver"><b>1</b></span> <span class="text">Περὶ δὲ τῶν εἰδωλοθύτων, οἴδαμεν ὅτι πάντες γνῶσιν ἔχομεν.&nbsp;&nbsp; ἡ γνῶσις φυσιοῖ, ἡ δὲ ἀγάπη οἰκοδομεῖ·&nbsp;&nbsp;</span>
<span class="ver"><b>2</b></span> <span class="text">εἴ τις δοκεῖ ἐγνωκέναι τι, οὔπω ἔγνω καθὼς δεῖ γνῶναι·&nbsp;&nbsp;</span>
<span class="ver"><b>3</b></span> <span class="text">εἰ δέ τις ἀγαπᾷ τὸν θεόν, οὗτος ἔγνωσται ὑπ᾽ αὐτοῦ.&nbsp;&nbsp;</span>
<span class="ver"><b>4</b></span> <span class="text">Περὶ τῆς βρώσεως οὖν τῶν εἰδωλοθύτων, οἴδαμεν ὅτι οὐδὲν εἴδωλον ἐν κόσμῳ καὶ ὅτι οὐδεὶς θεὸς εἰ μὴ εἷς.&nbsp;&nbsp;</span>
<span class="ver"><b>5</b></span> <span class="text">καὶ γὰρ εἴπερ εἰσὶν λεγόμενοι θεοὶ εἴτε ἐν οὐρανῷ εἴτε ἐπὶ γῆς, ὥσπερ εἰσὶν θεοὶ πολλοὶ καὶ κύριοι πολλοί,</span>
<span class="ver"><b>6</b></span> <span class="text">ἀλλ᾽ ἡμῖν εἷς θεὸς ὁ πατὴρ ἐξ οὗ τὰ πάντα καὶ ἡμεῖς εἰς αὐτόν, καὶ εἷς κύριος Ἰησοῦς Χριστὸς δι᾽ οὗ τὰ πάντα καὶ ἡμεῖς δι᾽ αὐτοῦ.&nbsp;&nbsp;</span>
<span class="ver"><b>7</b></span> <span class="text">Ἀλλ᾽ οὐκ ἐν πᾶσιν ἡ γνῶσις·&nbsp;&nbsp; τινὲς δὲ τῇ συνηθείᾳ ἕως ἄρτι τοῦ εἰδώλου ὡς εἰδωλόθυτον ἐσθίουσιν, καὶ ἡ συνείδησις αὐτῶν ἀσθενὴς οὖσα μολύνεται.&nbsp;&nbsp;</span>
<span class="ver"><b>8</b></span> <span class="text">βρῶμα δὲ ἡμᾶς οὐ παραστήσει τῷ θεῷ·&nbsp;&nbsp; οὔτε ἐὰν μὴ φάγωμεν ὑστερούμεθα, οὔτε ἐὰν φάγωμεν περισσεύομεν.&nbsp;&nbsp;</span>
<span class="ver"><b>9</b></span> <span class="text">βλέπετε δὲ μή πως ἡ ἐξουσία ὑμῶν αὕτη πρόσκομμα γένηται τοῖς ἀσθενέσιν.&nbsp;&nbsp;</span>
<span class="ver"><b>10</b></span> <span class="text">ἐὰν γάρ τις ἴδῃ τὸν ἔχοντα γνῶσιν ἐν εἰδωλείῳ κατακείμενον, οὐχὶ ἡ συνείδησις αὐτοῦ ἀσθενοῦς ὄντος οἰκοδομηθήσεται εἰς τὸ τὰ εἰδωλόθυτα ἐσθίειν;&nbsp;&nbsp;</span>
<span class="ver"><b>11</b></span> <span class="text">ἀπόλλυται γὰρ ὁ ἀσθενῶν ἐν τῇ σῇ γνώσει, ὁ ἀδελφὸς δι᾽ ὃν Χριστὸς ἀπέθανεν.&nbsp;&nbsp;</span>
<span class="ver"><b>12</b></span> <span class="text">οὕτως δὲ ἁμαρτάνοντες εἰς τοὺς ἀδελφοὺς καὶ τύπτοντες αὐτῶν τὴν συνείδησιν ἀσθενοῦσαν εἰς Χριστὸν ἁμαρτάνετε.&nbsp;&nbsp;</span>
<span class="ver"><b>13</b></span> <span class="text">διόπερ εἰ βρῶμα σκανδαλίζει τὸν ἀδελφόν μου, οὐ μὴ φάγω κρέα εἰς τὸν αἰῶνα, ἵνα μὴ τὸν ἀδελφόν μου σκανδαλίσω.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;9</div>
<span class="ver"><b>1</b></span> <span class="text">Οὐκ εἰμὶ ἐλεύθερος;&nbsp;&nbsp; οὐκ εἰμὶ ἀπόστολος;&nbsp;&nbsp; οὐχὶ Ἰησοῦν τὸν κύριον ἡμῶν ἑόρακα;&nbsp;&nbsp; οὐ τὸ ἔργον μου ὑμεῖς ἐστε ἐν κυρίῳ;&nbsp;&nbsp;</span>
<span class="ver"><b>2</b></span> <span class="text">εἰ ἄλλοις οὐκ εἰμὶ ἀπόστολος, ἀλλά γε ὑμῖν εἰμι·&nbsp;&nbsp; ἡ γὰρ σφραγίς μου τῆς ἀποστολῆς ὑμεῖς ἐστε ἐν κυρίῳ.&nbsp;&nbsp;</span>
<span class="ver"><b>3</b></span> <span class="text">Ἡ ἐμὴ ἀπολογία τοῖς ἐμὲ ἀνακρίνουσίν ἐστιν αὕτη.&nbsp;&nbsp;</span>
<span class="ver"><b>4</b></span> <span class="text">μὴ οὐκ ἔχομεν ἐξουσίαν φαγεῖν καὶ πεῖν;&nbsp;&nbsp;</span>
<span class="ver"><b>5</b></span> <span class="text">μὴ οὐκ ἔχομεν ἐξουσίαν ἀδελφὴν γυναῖκα περιάγειν ὡς καὶ οἱ λοιποὶ ἀπόστολοι καὶ οἱ ἀδελφοὶ τοῦ κυρίου καὶ Κηφᾶς;&nbsp;&nbsp;</span>
<span class="ver"><b>6</b></span> <span class="text">ἢ μόνος ἐγὼ καὶ Βαρναβᾶς οὐκ ἔχομεν ἐξουσίαν μὴ ἐργάζεσθαι;&nbsp;&nbsp;</span>
<span class="ver"><b>7</b></span> <span class="text">Τίς στρατεύεται ἰδίοις ὀψωνίοις ποτέ;&nbsp;&nbsp; τίς φυτεύει ἀμπελῶνα καὶ τὸν καρπὸν αὐτοῦ οὐκ ἐσθίει;&nbsp;&nbsp; ἢ τίς ποιμαίνει ποίμνην καὶ ἐκ τοῦ γάλακτος τῆς ποίμνης οὐκ ἐσθίει;&nbsp;&nbsp;</span>
<span class="ver"><b>8</b></span> <span class="text">Μὴ κατὰ ἄνθρωπον ταῦτα λαλῶ ἢ καὶ ὁ νόμος ταῦτα οὐ λέγει;&nbsp;&nbsp;</span>
<span class="ver"><b>9</b></span> <span class="text">ἐν γὰρ τῷ Μωϋσέως νόμῳ γέγραπται·&nbsp;&nbsp; οὐ φιμώσεις βοῦν ἀλοῶντα.&nbsp;&nbsp; μὴ τῶν βοῶν μέλει τῷ θεῷ</span>
<span class="ver"><b>10</b></span> <span class="text">ἢ δι᾽ ἡμᾶς πάντως λέγει;&nbsp;&nbsp; δι᾽ ἡμᾶς γὰρ ἐγράφη ὅτι ὀφείλει ἐπ᾽ ἐλπίδι ὁ ἀροτριῶν ἀροτριᾶν καὶ ὁ ἀλοῶν ἐπ᾽ ἐλπίδι τοῦ μετέχειν.&nbsp;&nbsp;</span>
<span class="ver"><b>11</b></span> <span class="text">εἰ ἡμεῖς ὑμῖν τὰ πνευματικὰ ἐσπείραμεν, μέγα εἰ ἡμεῖς ὑμῶν τὰ σαρκικὰ θερίσομεν;&nbsp;&nbsp;</span>
<span class="ver"><b>12</b></span> <span class="text">Εἰ ἄλλοι τῆς ὑμῶν ἐξουσίας μετέχουσιν, οὐ μᾶλλον ἡμεῖς;&nbsp;&nbsp; ἀλλ᾽ οὐκ ἐχρησάμεθα τῇ ἐξουσίᾳ ταύτῃ, ἀλλὰ πάντα στέγομεν, ἵνα μή τινα ἐγκοπὴν δῶμεν τῷ εὐαγγελίῳ τοῦ Χριστοῦ.&nbsp;&nbsp;</span>
<span class="ver"><b>13</b></span> <span class="text">Οὐκ οἴδατε ὅτι οἱ τὰ ἱερὰ ἐργαζόμενοι τὰ ἐκ τοῦ ἱεροῦ ἐσθίουσιν, οἱ τῷ θυσιαστηρίῳ παρεδρεύοντες τῷ θυσιαστηρίῳ συνμερίζονται;&nbsp;&nbsp;</span>
<span class="ver"><b>14</b></span> <span class="text">οὕτως καὶ ὁ κύριος διέταξεν τοῖς τὸ εὐαγγέλιον καταγγέλλουσιν ἐκ τοῦ εὐαγγελίου ζῆν.&nbsp;&nbsp;</span>
<span class="ver"><b>15</b></span> <span class="text">Ἐγὼ δὲ οὐ κέχρημαι οὐδενὶ τούτων.&nbsp;&nbsp; Οὐκ ἔγραψα δὲ ταῦτα, ἵνα οὕτως γένηται ἐν ἐμοί·&nbsp;&nbsp; καλὸν γάρ μοι μᾶλλον ἀποθανεῖν ἤ – τὸ καύχημά μου οὐδεὶς κενώσει.&nbsp;&nbsp;</span>
<span class="ver"><b>16</b></span> <span class="text">ἐὰν γὰρ εὐαγγελίζωμαι, οὐκ ἔστιν μοι καύχημα·&nbsp;&nbsp; ἀνάγκη γάρ μοι ἐπίκειται·&nbsp;&nbsp; οὐαὶ γάρ μοί ἐστιν ἐὰν μὴ εὐαγγελίζωμαι.&nbsp;&nbsp;</span>
<span class="ver"><b>17</b></span> <span class="text">εἰ γὰρ ἑκὼν τοῦτο πράσσω, μισθὸν ἔχω·&nbsp;&nbsp; εἰ δὲ ἄκων, οἰκονομίαν πεπίστευμαι·&nbsp;&nbsp;</span>
<span class="ver"><b>18</b></span> <span class="text">τίς οὖν μού ἐστιν ὁ μισθός;&nbsp;&nbsp; ἵνα εὐαγγελιζόμενος ἀδάπανον θήσω τὸ εὐαγγέλιον εἰς τὸ μὴ καταχρήσασθαι τῇ ἐξουσίᾳ μου ἐν τῷ εὐαγγελίῳ.&nbsp;&nbsp;</span>
<span class="ver"><b>19</b></span> <span class="text">Ἐλεύθερος γὰρ ὢν ἐκ πάντων πᾶσιν ἐμαυτὸν ἐδούλωσα, ἵνα τοὺς πλείονας κερδήσω·&nbsp;&nbsp;</span>
<span class="ver"><b>20</b></span> <span class="text">καὶ ἐγενόμην τοῖς Ἰουδαίοις ὡς Ἰουδαῖος, ἵνα Ἰουδαίους κερδήσω·&nbsp;&nbsp; τοῖς ὑπὸ νόμον ὡς ὑπὸ νόμον, μὴ ὢν αὐτὸς ὑπὸ νόμον, ἵνα τοὺς ὑπὸ νόμον κερδήσω·&nbsp;&nbsp;</span>
<span class="ver"><b>21</b></span> <span class="text">τοῖς ἀνόμοις ὡς ἄνομος, μὴ ὢν ἄνομος θεοῦ ἀλλ᾽ ἔννομος Χριστοῦ, ἵνα κερδάνω τοὺς ἀνόμους·&nbsp;&nbsp;</span>
<span class="ver"><b>22</b></span> <span class="text">ἐγενόμην τοῖς ἀσθενέσιν ἀσθενής, ἵνα τοὺς ἀσθενεῖς κερδήσω·&nbsp;&nbsp; τοῖς πᾶσιν γέγονα πάντα, ἵνα πάντως τινὰς σώσω.&nbsp;&nbsp;</span>
<span class="ver"><b>23</b></span> <span class="text">πάντα δὲ ποιῶ διὰ τὸ εὐαγγέλιον, ἵνα συνκοινωνὸς αὐτοῦ γένωμαι.&nbsp;&nbsp;</span>
<span class="ver"><b>24</b></span> <span class="text">Οὐκ οἴδατε ὅτι οἱ ἐν σταδίῳ τρέχοντες πάντες μὲν τρέχουσιν, εἷς δὲ λαμβάνει τὸ βραβεῖον;&nbsp;&nbsp; οὕτως τρέχετε ἵνα καταλάβητε.&nbsp;&nbsp;</span>
<span class="ver"><b>25</b></span> <span class="text">πᾶς δὲ ὁ ἀγωνιζόμενος πάντα ἐγκρατεύεται, ἐκεῖνοι μὲν οὖν ἵνα φθαρτὸν στέφανον λάβωσιν, ἡμεῖς δὲ ἄφθαρτον.&nbsp;&nbsp;</span>
<span class="ver"><b>26</b></span> <span class="text">ἐγὼ τοίνυν οὕτως τρέχω ὡς οὐκ ἀδήλως, οὕτως πυκτεύω ὡς οὐκ ἀέρα δέρων·&nbsp;&nbsp;</span>
<span class="ver"><b>27</b></span> <span class="text">ἀλλὰ ὑπωπιάζω μου τὸ σῶμα καὶ δουλαγωγῶ, μή πως ἄλλοις κηρύξας αὐτὸς ἀδόκιμος γένωμαι.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;10</div>
<span class="ver"><b>1</b></span> <span class="text">Οὐ θέλω γὰρ ὑμᾶς ἀγνοεῖν, ἀδελφοί, ὅτι οἱ πατέρες ἡμῶν πάντες ὑπὸ τὴν νεφέλην ἦσαν καὶ πάντες διὰ τῆς θαλάσσης διῆλθον</span>
<span class="ver"><b>2</b></span> <span class="text">καὶ πάντες εἰς τὸν Μωϋσῆν ἐβαπτίσαντο ἐν τῇ νεφέλῃ καὶ ἐν τῇ θαλάσσῃ</span>
<span class="ver"><b>3</b></span> <span class="text">καὶ πάντες τὸ αὐτὸ πνευματικὸν βρῶμα ἔφαγον</span>
<span class="ver"><b>4</b></span> <span class="text">καὶ πάντες τὸ αὐτὸ πνευματικὸν ἔπιον πόμα·&nbsp;&nbsp; ἔπινον γὰρ ἐκ πνευματικῆς ἀκολουθούσης πέτρας, ἡ δὲ πέτρα ἦν ὁ Χριστός.&nbsp;&nbsp;</span>
<span class="ver"><b>5</b></span> <span class="text">Ἀλλ᾽ οὐκ ἐν τοῖς πλείοσιν αὐτῶν εὐδόκησεν ὁ θεός, κατεστρώθησαν γὰρ ἐν τῇ ἐρήμῳ.&nbsp;&nbsp;</span>
<span class="ver"><b>6</b></span> <span class="text">Ταῦτα δὲ τύποι ἡμῶν ἐγενήθησαν, εἰς τὸ μὴ εἶναι ἡμᾶς ἐπιθυμητὰς κακῶν, καθὼς κἀκεῖνοι ἐπεθύμησαν.&nbsp;&nbsp;</span>
<span class="ver"><b>7</b></span> <span class="text">μηδὲ εἰδωλολάτραι γίνεσθε καθώς τινες αὐτῶν, ὥσπερ γέγραπται·&nbsp;&nbsp; ἐκάθισεν ὁ λαὸς φαγεῖν καὶ πεῖν καὶ ἀνέστησαν παίζειν.&nbsp;&nbsp;</span>
<span class="ver"><b>8</b></span> <span class="text">μηδὲ πορνεύωμεν, καθώς τινες αὐτῶν ἐπόρνευσαν καὶ ἔπεσαν μιᾷ ἡμέρᾳ εἴκοσι τρεῖς χιλιάδες.&nbsp;&nbsp;</span>
<span class="ver"><b>9</b></span> <span class="text">μηδὲ ἐκπειράζωμεν τὸν Χριστόν, καθώς τινες αὐτῶν ἐξεπείρασαν καὶ ὑπὸ τῶν ὄφεων ἀπώλλυντο.&nbsp;&nbsp;</span>
<span class="ver"><b>10</b></span> <span class="text">μηδὲ γογγύζετε, καθάπερ τινὲς αὐτῶν ἐγόγγυσαν καὶ ἀπώλοντο ὑπὸ τοῦ ὀλοθρευτοῦ.&nbsp;&nbsp;</span>
<span class="ver"><b>11</b></span> <span class="text">ταῦτα δὲ τυπικῶς συνέβαινεν ἐκείνοις, ἐγράφη δὲ πρὸς νουθεσίαν ἡμῶν, εἰς οὓς τὰ τέλη τῶν αἰώνων κατήντηκεν.&nbsp;&nbsp;</span>
<span class="ver"><b>12</b></span> <span class="text">Ὥστε ὁ δοκῶν ἑστάναι βλεπέτω μὴ πέσῃ.&nbsp;&nbsp;</span>
<span class="ver"><b>13</b></span> <span class="text">πειρασμὸς ὑμᾶς οὐκ εἴληφεν εἰ μὴ ἀνθρώπινος·&nbsp;&nbsp; πιστὸς δὲ ὁ θεός, ὃς οὐκ ἐάσει ὑμᾶς πειρασθῆναι ὑπὲρ ὃ δύνασθε ἀλλὰ ποιήσει σὺν τῷ πειρασμῷ καὶ τὴν ἔκβασιν τοῦ δύνασθαι ὑπενεγκεῖν.&nbsp;&nbsp;</span>
<span class="ver"><b>14</b></span> <span class="text">Διόπερ, ἀγαπητοί μου, φεύγετε ἀπὸ τῆς εἰδωλολατρίας.&nbsp;&nbsp;</span>
<span class="ver"><b>15</b></span> <span class="text">ὡς φρονίμοις λέγω·&nbsp;&nbsp; κρίνατε ὑμεῖς ὅ φημι.&nbsp;&nbsp;</span>
<span class="ver"><b>16</b></span> <span class="text">Τὸ ποτήριον τῆς εὐλογίας ὃ εὐλογοῦμεν, οὐχὶ κοινωνία ἐστὶν τοῦ αἵματος τοῦ Χριστοῦ;&nbsp;&nbsp; τὸν ἄρτον ὃν κλῶμεν, οὐχὶ κοινωνία τοῦ σώματος τοῦ Χριστοῦ ἐστιν;&nbsp;&nbsp;</span>
<span class="ver"><b>17</b></span> <span class="text">ὅτι εἷς ἄρτος, ἓν σῶμα οἱ πολλοί ἐσμεν, οἱ γὰρ πάντες ἐκ τοῦ ἑνὸς ἄρτου μετέχομεν.&nbsp;&nbsp;</span>
<span class="ver"><b>18</b></span> <span class="text">βλέπετε τὸν Ἰσραὴλ κατὰ σάρκα·&nbsp;&nbsp; οὐχὶ οἱ ἐσθίοντες τὰς θυσίας κοινωνοὶ τοῦ θυσιαστηρίου εἰσίν;&nbsp;&nbsp;</span>
<span class="ver"><b>19</b></span> <span class="text">Τί οὖν φημι;&nbsp;&nbsp; ὅτι εἰδωλόθυτόν τί ἐστιν ἢ ὅτι εἴδωλόν τί ἐστιν;&nbsp;&nbsp;</span>
<span class="ver"><b>20</b></span> <span class="text">ἀλλ᾽ ὅτι ἃ θύουσιν τὰ ἔθνη, δαιμονίοις καὶ οὐ θεῷ θύουσιν·&nbsp;&nbsp; οὐ θέλω δὲ ὑμᾶς κοινωνοὺς τῶν δαιμονίων γίνεσθαι.&nbsp;&nbsp;</span>
<span class="ver"><b>21</b></span> <span class="text">οὐ δύνασθε ποτήριον κυρίου πίνειν καὶ ποτήριον δαιμονίων, οὐ δύνασθε τραπέζης κυρίου μετέχειν καὶ τραπέζης δαιμονίων.&nbsp;&nbsp;</span>
<span class="ver"><b>22</b></span> <span class="text">ἢ παραζηλοῦμεν τὸν κύριον;&nbsp;&nbsp; μὴ ἰσχυρότεροι αὐτοῦ ἐσμεν;&nbsp;&nbsp;</span>
<span class="ver"><b>23</b></span> <span class="text">Πάντα ἔξεστιν ἀλλ᾽ οὐ πάντα συμφέρει·&nbsp;&nbsp; πάντα ἔξεστιν ἀλλ᾽ οὐ πάντα οἰκοδομεῖ.&nbsp;&nbsp;</span>
<span class="ver"><b>24</b></span> <span class="text">μηδεὶς τὸ ἑαυτοῦ ζητείτω ἀλλὰ τὸ τοῦ ἑτέρου.&nbsp;&nbsp;</span>
<span class="ver"><b>25</b></span> <span class="text">Πᾶν τὸ ἐν μακέλλῳ πωλούμενον ἐσθίετε μηδὲν ἀνακρίνοντες διὰ τὴν συνείδησιν·&nbsp;&nbsp;</span>
<span class="ver"><b>26</b></span> <span class="text">τοῦ κυρίου γὰρ ἡ γῆ καὶ τὸ πλήρωμα αὐτῆς.&nbsp;&nbsp;</span>
<span class="ver"><b>27</b></span> <span class="text">εἴ τις καλεῖ ὑμᾶς τῶν ἀπίστων καὶ θέλετε πορεύεσθαι, πᾶν τὸ παρατιθέμενον ὑμῖν ἐσθίετε μηδὲν ἀνακρίνοντες διὰ τὴν συνείδησιν.&nbsp;&nbsp;</span>
<span class="ver"><b>28</b></span> <span class="text">ἐὰν δέ τις ὑμῖν εἴπῃ·&nbsp;&nbsp; τοῦτο ἱερόθυτόν ἐστιν, μὴ ἐσθίετε δι᾽ ἐκεῖνον τὸν μηνύσαντα καὶ τὴν συνείδησιν·&nbsp;&nbsp;</span>
<span class="ver"><b>29</b></span> <span class="text">συνείδησιν δὲ λέγω οὐχὶ τὴν ἑαυτοῦ ἀλλὰ τὴν τοῦ ἑτέρου.&nbsp;&nbsp; ἱνατί γὰρ ἡ ἐλευθερία μου κρίνεται ὑπὸ ἄλλης συνειδήσεως;&nbsp;&nbsp;</span>
<span class="ver"><b>30</b></span> <span class="text">εἰ ἐγὼ χάριτι μετέχω, τί βλασφημοῦμαι ὑπὲρ οὗ ἐγὼ εὐχαριστῶ;&nbsp;&nbsp;</span>
<span class="ver"><b>31</b></span> <span class="text">Εἴτε οὖν ἐσθίετε εἴτε πίνετε εἴτε τι ποιεῖτε, πάντα εἰς δόξαν θεοῦ ποιεῖτε.&nbsp;&nbsp;</span>
<span class="ver"><b>32</b></span> <span class="text">ἀπρόσκοποι καὶ Ἰουδαίοις γίνεσθε καὶ Ἕλλησιν καὶ τῇ ἐκκλησίᾳ τοῦ θεοῦ,</span>
<span class="ver"><b>33</b></span> <span class="text">καθὼς κἀγὼ πάντα πᾶσιν ἀρέσκω μὴ ζητῶν τὸ ἐμαυτοῦ σύμφορον ἀλλὰ τὸ τῶν πολλῶν, ἵνα σωθῶσιν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;11</div>
<span class="ver"><b>1</b></span> <span class="text">μιμηταί μου γίνεσθε καθὼς κἀγὼ Χριστοῦ.&nbsp;&nbsp;</span>
<span class="ver"><b>2</b></span> <span class="text">Ἐπαινῶ δὲ ὑμᾶς ὅτι πάντα μου μέμνησθε καί, καθὼς παρέδωκα ὑμῖν, τὰς παραδόσεις κατέχετε.&nbsp;&nbsp;</span>
<span class="ver"><b>3</b></span> <span class="text">Θέλω δὲ ὑμᾶς εἰδέναι ὅτι παντὸς ἀνδρὸς ἡ κεφαλὴ ὁ Χριστός ἐστιν, κεφαλὴ δὲ γυναικὸς ὁ ἀνήρ, κεφαλὴ δὲ τοῦ Χριστοῦ ὁ θεός.&nbsp;&nbsp;</span>
<span class="ver"><b>4</b></span> <span class="text">πᾶς ἀνὴρ προσευχόμενος ἢ προφητεύων κατὰ κεφαλῆς ἔχων καταισχύνει τὴν κεφαλὴν αὐτοῦ.&nbsp;&nbsp;</span>
<span class="ver"><b>5</b></span> <span class="text">πᾶσα δὲ γυνὴ προσευχομένη ἢ προφητεύουσα ἀκατακαλύπτῳ τῇ κεφαλῇ καταισχύνει τὴν κεφαλὴν αὐτῆς·&nbsp;&nbsp; ἓν γάρ ἐστιν καὶ τὸ αὐτὸ τῇ ἐξυρημένῃ.&nbsp;&nbsp;</span>
<span class="ver"><b>6</b></span> <span class="text">εἰ γὰρ οὐ κατακαλύπτεται γυνή, καὶ κειράσθω·&nbsp;&nbsp; εἰ δὲ αἰσχρὸν γυναικὶ τὸ κείρασθαι ἢ ξυρᾶσθαι, κατακαλυπτέσθω.&nbsp;&nbsp;</span>
<span class="ver"><b>7</b></span> <span class="text">Ἀνὴρ μὲν γὰρ οὐκ ὀφείλει κατακαλύπτεσθαι τὴν κεφαλὴν εἰκὼν καὶ δόξα θεοῦ ὑπάρχων·&nbsp;&nbsp; ἡ γυνὴ δὲ δόξα ἀνδρός ἐστιν.&nbsp;&nbsp;</span>
<span class="ver"><b>8</b></span> <span class="text">οὐ γάρ ἐστιν ἀνὴρ ἐκ γυναικὸς ἀλλὰ γυνὴ ἐξ ἀνδρός·&nbsp;&nbsp;</span>
<span class="ver"><b>9</b></span> <span class="text">καὶ γὰρ οὐκ ἐκτίσθη ἀνὴρ διὰ τὴν γυναῖκα ἀλλὰ γυνὴ διὰ τὸν ἄνδρα.&nbsp;&nbsp;</span>
<span class="ver"><b>10</b></span> <span class="text">διὰ τοῦτο ὀφείλει ἡ γυνὴ ἐξουσίαν ἔχειν ἐπὶ τῆς κεφαλῆς διὰ τοὺς ἀγγέλους.&nbsp;&nbsp;</span>
<span class="ver"><b>11</b></span> <span class="text">πλὴν οὔτε γυνὴ χωρὶς ἀνδρὸς οὔτε ἀνὴρ χωρὶς γυναικὸς ἐν κυρίῳ·&nbsp;&nbsp;</span>
<span class="ver"><b>12</b></span> <span class="text">ὥσπερ γὰρ ἡ γυνὴ ἐκ τοῦ ἀνδρός, οὕτως καὶ ὁ ἀνὴρ διὰ τῆς γυναικός·&nbsp;&nbsp; τὰ δὲ πάντα ἐκ τοῦ θεοῦ.&nbsp;&nbsp;</span>
<span class="ver"><b>13</b></span> <span class="text">Ἐν ὑμῖν αὐτοῖς κρίνατε·&nbsp;&nbsp; πρέπον ἐστὶν γυναῖκα ἀκατακάλυπτον τῷ θεῷ προσεύχεσθαι;&nbsp;&nbsp;</span>
<span class="ver"><b>14</b></span> <span class="text">οὐδὲ ἡ φύσις αὐτὴ διδάσκει ὑμᾶς ὅτι ἀνὴρ μὲν ἐὰν κομᾷ ἀτιμία αὐτῷ ἐστιν,</span>
<span class="ver"><b>15</b></span> <span class="text">γυνὴ δὲ ἐὰν κομᾷ δόξα αὐτῇ ἐστιν;&nbsp;&nbsp; ὅτι ἡ κόμη ἀντὶ περιβολαίου δέδοται αὐτῇ.&nbsp;&nbsp;</span>
<span class="ver"><b>16</b></span> <span class="text">Εἰ δέ τις δοκεῖ φιλόνικος εἶναι, ἡμεῖς τοιαύτην συνήθειαν οὐκ ἔχομεν οὐδὲ αἱ ἐκκλησίαι τοῦ θεοῦ.&nbsp;&nbsp;</span>
<span class="ver"><b>17</b></span> <span class="text">Τοῦτο δὲ παραγγέλλων οὐκ ἐπαινῶ ὅτι οὐκ εἰς τὸ κρεῖσσον ἀλλὰ εἰς τὸ ἧσσον συνέρχεσθε.&nbsp;&nbsp;</span>
<span class="ver"><b>18</b></span> <span class="text">πρῶτον μὲν γὰρ συνερχομένων ὑμῶν ἐν ἐκκλησίᾳ ἀκούω σχίσματα ἐν ὑμῖν ὑπάρχειν καὶ μέρος τι πιστεύω.&nbsp;&nbsp;</span>
<span class="ver"><b>19</b></span> <span class="text">δεῖ γὰρ καὶ αἱρέσεις ἐν ὑμῖν εἶναι, ἵνα καὶ οἱ δόκιμοι φανεροὶ γένωνται ἐν ὑμῖν.&nbsp;&nbsp;</span>
<span class="ver"><b>20</b></span> <span class="text">Συνερχομένων οὖν ὑμῶν ἐπὶ τὸ αὐτὸ οὐκ ἔστιν κυριακὸν δεῖπνον φαγεῖν·&nbsp;&nbsp;</span>
<span class="ver"><b>21</b></span> <span class="text">ἕκαστος γὰρ τὸ ἴδιον δεῖπνον προλαμβάνει ἐν τῷ φαγεῖν, καὶ ὃς μὲν πεινᾷ ὃς δὲ μεθύει.&nbsp;&nbsp;</span>
<span class="ver"><b>22</b></span> <span class="text">μὴ γὰρ οἰκίας οὐκ ἔχετε εἰς τὸ ἐσθίειν καὶ πίνειν;&nbsp;&nbsp; ἢ τῆς ἐκκλησίας τοῦ θεοῦ καταφρονεῖτε, καὶ καταισχύνετε τοὺς μὴ ἔχοντας;&nbsp;&nbsp; τί εἴπω ὑμῖν;&nbsp;&nbsp; ἐπαινέσω ὑμᾶς;&nbsp;&nbsp; ἐν τούτῳ οὐκ ἐπαινῶ.&nbsp;&nbsp;</span>
<span class="ver"><b>23</b></span> <span class="text">Ἐγὼ γὰρ παρέλαβον ἀπὸ τοῦ κυρίου, ὃ καὶ παρέδωκα ὑμῖν, ὅτι ὁ κύριος Ἰησοῦς ἐν τῇ νυκτὶ ᾗ παρεδίδετο ἔλαβεν ἄρτον</span>
<span class="ver"><b>24</b></span> <span class="text">καὶ εὐχαριστήσας ἔκλασεν καὶ εἶπεν·&nbsp;&nbsp; τοῦτό μού ἐστιν τὸ σῶμα τὸ ὑπὲρ ὑμῶν·&nbsp;&nbsp; τοῦτο ποιεῖτε εἰς τὴν ἐμὴν ἀνάμνησιν.&nbsp;&nbsp;</span>
<span class="ver"><b>25</b></span> <span class="text">ὡσαύτως καὶ τὸ ποτήριον μετὰ τὸ δειπνῆσαι λέγων·&nbsp;&nbsp; τοῦτο τὸ ποτήριον ἡ καινὴ διαθήκη ἐστὶν ἐν τῷ ἐμῷ αἵματι·&nbsp;&nbsp; τοῦτο ποιεῖτε, ὁσάκις ἐὰν πίνητε, εἰς τὴν ἐμὴν ἀνάμνησιν.&nbsp;&nbsp;</span>
<span class="ver"><b>26</b></span> <span class="text">ὁσάκις γὰρ ἐὰν ἐσθίητε τὸν ἄρτον τοῦτον καὶ τὸ ποτήριον πίνητε, τὸν θάνατον τοῦ κυρίου καταγγέλλετε ἄχρι οὗ ἔλθῃ.&nbsp;&nbsp;</span>
<span class="ver"><b>27</b></span> <span class="text">Ὥστε ὃς ἂν ἐσθίῃ τὸν ἄρτον ἢ πίνῃ τὸ ποτήριον τοῦ κυρίου ἀναξίως, ἔνοχος ἔσται τοῦ σώματος καὶ τοῦ αἵματος τοῦ κυρίου.&nbsp;&nbsp;</span>
<span class="ver"><b>28</b></span> <span class="text">δοκιμαζέτω δὲ ἄνθρωπος ἑαυτὸν καὶ οὕτως ἐκ τοῦ ἄρτου ἐσθιέτω καὶ ἐκ τοῦ ποτηρίου πινέτω·&nbsp;&nbsp;</span>
<span class="ver"><b>29</b></span> <span class="text">ὁ γὰρ ἐσθίων καὶ πίνων κρίμα ἑαυτῷ ἐσθίει καὶ πίνει μὴ διακρίνων τὸ σῶμα.&nbsp;&nbsp;</span>
<span class="ver"><b>30</b></span> <span class="text">διὰ τοῦτο ἐν ὑμῖν πολλοὶ ἀσθενεῖς καὶ ἄρρωστοι καὶ κοιμῶνται ἱκανοί.&nbsp;&nbsp;</span>
<span class="ver"><b>31</b></span> <span class="text">εἰ δὲ ἑαυτοὺς διεκρίνομεν, οὐκ ἂν ἐκρινόμεθα·&nbsp;&nbsp;</span>
<span class="ver"><b>32</b></span> <span class="text">κρινόμενοι δὲ ὑπὸ κυρίου παιδευόμεθα, ἵνα μὴ σὺν τῷ κόσμῳ κατακριθῶμεν.&nbsp;&nbsp;</span>
<span class="ver"><b>33</b></span> <span class="text">Ὥστε, ἀδελφοί μου, συνερχόμενοι εἰς τὸ φαγεῖν ἀλλήλους ἐκδέχεσθε.&nbsp;&nbsp;</span>
<span class="ver"><b>34</b></span> <span class="text">εἴ τις πεινᾷ, ἐν οἴκῳ ἐσθιέτω, ἵνα μὴ εἰς κρίμα συνέρχησθε.&nbsp;&nbsp; τὰ δὲ λοιπὰ ὡς ἂν ἔλθω διατάξομαι.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;12</div>
<span class="ver"><b>1</b></span> <span class="text">Περὶ δὲ τῶν πνευματικῶν, ἀδελφοί, οὐ θέλω ὑμᾶς ἀγνοεῖν.&nbsp;&nbsp;</span>
<span class="ver"><b>2</b></span> <span class="text">Οἴδατε ὅτι ὅτε ἔθνη ἦτε πρὸς τὰ εἴδωλα τὰ ἄφωνα ὡς ἂν ἤγεσθε ἀπαγόμενοι.&nbsp;&nbsp;</span>
<span class="ver"><b>3</b></span> <span class="text">διὸ γνωρίζω ὑμῖν ὅτι οὐδεὶς ἐν πνεύματι θεοῦ λαλῶν λέγει·&nbsp;&nbsp; Ἀνάθεμα Ἰησοῦς, καὶ οὐδεὶς δύναται εἰπεῖν·&nbsp;&nbsp; Κύριος Ἰησοῦς, εἰ μὴ ἐν πνεύματι ἁγίῳ.&nbsp;&nbsp;</span>
<span class="ver"><b>4</b></span> <span class="text">Διαιρέσεις δὲ χαρισμάτων εἰσίν, τὸ δὲ αὐτὸ πνεῦμα·&nbsp;&nbsp;</span>
<span class="ver"><b>5</b></span> <span class="text">καὶ διαιρέσεις διακονιῶν εἰσιν, καὶ ὁ αὐτὸς κύριος·&nbsp;&nbsp;</span>
<span class="ver"><b>6</b></span> <span class="text">καὶ διαιρέσεις ἐνεργημάτων εἰσίν, καὶ ὁ αὐτὸς θεὸς ὁ ἐνεργῶν τὰ πάντα ἐν πᾶσιν.&nbsp;&nbsp;</span>
<span class="ver"><b>7</b></span> <span class="text">ἑκάστῳ δὲ δίδοται ἡ φανέρωσις τοῦ πνεύματος πρὸς τὸ συμφέρον.&nbsp;&nbsp;</span>
<span class="ver"><b>8</b></span> <span class="text">ᾧ μὲν γὰρ διὰ τοῦ πνεύματος δίδοται λόγος σοφίας, ἄλλῳ δὲ λόγος γνώσεως κατὰ τὸ αὐτὸ πνεῦμα,</span>
<span class="ver"><b>9</b></span> <span class="text">ἑτέρῳ πίστις ἐν τῷ αὐτῷ πνεύματι, ἄλλῳ δὲ χαρίσματα ἰαμάτων ἐν τῷ ἑνὶ πνεύματι,</span>
<span class="ver"><b>10</b></span> <span class="text">ἄλλῳ δὲ ἐνεργήματα δυνάμεων, ἄλλῳ προφητεία, ἄλλῳ διακρίσεις πνευμάτων, ἑτέρῳ γένη γλωσσῶν, ἄλλῳ δὲ ἑρμηνία γλωσσῶν·&nbsp;&nbsp;</span>
<span class="ver"><b>11</b></span> <span class="text">πάντα δὲ ταῦτα ἐνεργεῖ τὸ ἓν καὶ τὸ αὐτὸ πνεῦμα διαιροῦν ἰδίᾳ ἑκάστῳ καθὼς βούλεται.&nbsp;&nbsp;</span>
<span class="ver"><b>12</b></span> <span class="text">Καθάπερ γὰρ τὸ σῶμα ἕν ἐστιν καὶ μέλη πολλὰ ἔχει, πάντα δὲ τὰ μέλη τοῦ σώματος πολλὰ ὄντα ἕν ἐστιν σῶμα, οὕτως καὶ ὁ Χριστός·&nbsp;&nbsp;</span>
<span class="ver"><b>13</b></span> <span class="text">καὶ γὰρ ἐν ἑνὶ πνεύματι ἡμεῖς πάντες εἰς ἓν σῶμα ἐβαπτίσθημεν, εἴτε Ἰουδαῖοι εἴτε Ἕλληνες εἴτε δοῦλοι εἴτε ἐλεύθεροι, καὶ πάντες ἓν πνεῦμα ἐποτίσθημεν.&nbsp;&nbsp;</span>
<span class="ver"><b>14</b></span> <span class="text">Καὶ γὰρ τὸ σῶμα οὐκ ἔστιν ἓν μέλος ἀλλὰ πολλά.&nbsp;&nbsp;</span>
<span class="ver"><b>15</b></span> <span class="text">ἐὰν εἴπῃ ὁ πούς·&nbsp;&nbsp; ὅτι οὐκ εἰμὶ χείρ, οὐκ εἰμὶ ἐκ τοῦ σώματος, οὐ παρὰ τοῦτο οὐκ ἔστιν ἐκ τοῦ σώματος;&nbsp;&nbsp;</span>
<span class="ver"><b>16</b></span> <span class="text">καὶ ἐὰν εἴπῃ τὸ οὖς·&nbsp;&nbsp; ὅτι οὐκ εἰμὶ ὀφθαλμός, οὐκ εἰμὶ ἐκ τοῦ σώματος, οὐ παρὰ τοῦτο οὐκ ἔστιν ἐκ τοῦ σώματος;&nbsp;&nbsp;</span>
<span class="ver"><b>17</b></span> <span class="text">εἰ ὅλον τὸ σῶμα ὀφθαλμός, ποῦ ἡ ἀκοή;&nbsp;&nbsp; εἰ ὅλον ἀκοή, ποῦ ἡ ὄσφρησις;&nbsp;&nbsp;</span>
<span class="ver"><b>18</b></span> <span class="text">νυνὶ δὲ ὁ θεὸς ἔθετο τὰ μέλη, ἓν ἕκαστον αὐτῶν ἐν τῷ σώματι καθὼς ἠθέλησεν.&nbsp;&nbsp;</span>
<span class="ver"><b>19</b></span> <span class="text">εἰ δὲ ἦν τὰ πάντα ἓν μέλος, ποῦ τὸ σῶμα;&nbsp;&nbsp;</span>
<span class="ver"><b>20</b></span> <span class="text">νῦν δὲ πολλὰ μὲν μέλη, ἓν δὲ σῶμα.&nbsp;&nbsp;</span>
<span class="ver"><b>21</b></span> <span class="text">οὐ δύναται δὲ ὁ ὀφθαλμὸς εἰπεῖν τῇ χειρί·&nbsp;&nbsp; χρείαν σου οὐκ ἔχω, ἢ πάλιν ἡ κεφαλὴ τοῖς ποσίν·&nbsp;&nbsp; χρείαν ὑμῶν οὐκ ἔχω·&nbsp;&nbsp;</span>
<span class="ver"><b>22</b></span> <span class="text">ἀλλὰ πολλῷ μᾶλλον τὰ δοκοῦντα μέλη τοῦ σώματος ἀσθενέστερα ὑπάρχειν ἀναγκαῖά ἐστιν,</span>
<span class="ver"><b>23</b></span> <span class="text">καὶ ἃ δοκοῦμεν ἀτιμότερα εἶναι τοῦ σώματος τούτοις τιμὴν περισσοτέραν περιτίθεμεν, καὶ τὰ ἀσχήμονα ἡμῶν εὐσχημοσύνην περισσοτέραν ἔχει,</span>
<span class="ver"><b>24</b></span> <span class="text">τὰ δὲ εὐσχήμονα ἡμῶν οὐ χρείαν ἔχει.&nbsp;&nbsp; Ἀλλὰ ὁ θεὸς συνεκέρασεν τὸ σῶμα τῷ ὑστερουμένῳ περισσοτέραν δοὺς τιμήν,</span>
<span class="ver"><b>25</b></span> <span class="text">ἵνα μὴ ᾖ σχίσμα ἐν τῷ σώματι ἀλλὰ τὸ αὐτὸ ὑπὲρ ἀλλήλων μεριμνῶσιν τὰ μέλη.&nbsp;&nbsp;</span>
<span class="ver"><b>26</b></span> <span class="text">καὶ εἴτε πάσχει ἓν μέλος, συνπάσχει πάντα τὰ μέλη·&nbsp;&nbsp; εἴτε δοξάζεται μέλος, συνχαίρει πάντα τὰ μέλη.&nbsp;&nbsp;</span>
<span class="ver"><b>27</b></span> <span class="text">Ὑμεῖς δέ ἐστε σῶμα Χριστοῦ καὶ μέλη ἐκ μέρους.&nbsp;&nbsp;</span>
<span class="ver"><b>28</b></span> <span class="text">Καὶ οὓς μὲν ἔθετο ὁ θεὸς ἐν τῇ ἐκκλησίᾳ πρῶτον ἀποστόλους, δεύτερον προφήτας, τρίτον διδασκάλους, ἔπειτα δυνάμεις, ἔπειτα χαρίσματα ἰαμάτων, ἀντιλήμψεις, κυβερνήσεις, γένη γλωσσῶν.&nbsp;&nbsp;</span>
<span class="ver"><b>29</b></span> <span class="text">μὴ πάντες ἀπόστολοι;&nbsp;&nbsp; μὴ πάντες προφῆται;&nbsp;&nbsp; μὴ πάντες διδάσκαλοι;&nbsp;&nbsp; μὴ πάντες δυνάμεις;&nbsp;&nbsp;</span>
<span class="ver"><b>30</b></span> <span class="text">μὴ πάντες χαρίσματα ἔχουσιν ἰαμάτων;&nbsp;&nbsp; μὴ πάντες γλώσσαις λαλοῦσιν;&nbsp;&nbsp; μὴ πάντες διερμηνεύουσιν;&nbsp;&nbsp;</span>
<span class="ver"><b>31</b></span> <span class="text">ζηλοῦτε δὲ τὰ χαρίσματα τὰ μείζονα.&nbsp;&nbsp; Καὶ ἔτι καθ᾽ ὑπερβολὴν ὁδὸν ὑμῖν δείκνυμι.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;13</div>
<span class="ver"><b>1</b></span> <span class="text">Ἐὰν ταῖς γλώσσαις τῶν ἀνθρώπων λαλῶ καὶ τῶν ἀγγέλων, ἀγάπην δὲ μὴ ἔχω, γέγονα χαλκὸς ἠχῶν ἢ κύμβαλον ἀλαλάζον.&nbsp;&nbsp;</span>
<span class="ver"><b>2</b></span> <span class="text">καὶ ἐὰν ἔχω προφητείαν καὶ εἰδῶ τὰ μυστήρια πάντα καὶ πᾶσαν τὴν γνῶσιν καὶ ἐὰν ἔχω πᾶσαν τὴν πίστιν ὥστε ὄρη μεθιστάναι, ἀγάπην δὲ μὴ ἔχω, οὐθέν εἰμι.&nbsp;&nbsp;</span>
<span class="ver"><b>3</b></span> <span class="text">κἂν ψωμίσω πάντα τὰ ὑπάρχοντά μου καὶ ἐὰν παραδῶ τὸ σῶμά μου ἵνα καυχήσωμαι, ἀγάπην δὲ μὴ ἔχω, οὐδὲν ὠφελοῦμαι.&nbsp;&nbsp;</span>
<span class="ver"><b>4</b></span> <span class="text">Ἡ ἀγάπη μακροθυμεῖ, χρηστεύεται ἡ ἀγάπη, οὐ ζηλοῖ, ἡ ἀγάπη οὐ περπερεύεται, οὐ φυσιοῦται,</span>
<span class="ver"><b>5</b></span> <span class="text">οὐκ ἀσχημονεῖ, οὐ ζητεῖ τὰ ἑαυτῆς, οὐ παροξύνεται, οὐ λογίζεται τὸ κακόν,</span>
<span class="ver"><b>6</b></span> <span class="text">οὐ χαίρει ἐπὶ τῇ ἀδικίᾳ, συνχαίρει δὲ τῇ ἀληθείᾳ·&nbsp;&nbsp;</span>
<span class="ver"><b>7</b></span> <span class="text">πάντα στέγει, πάντα πιστεύει, πάντα ἐλπίζει, πάντα ὑπομένει.&nbsp;&nbsp;</span>
<span class="ver"><b>8</b></span> <span class="text">Ἡ ἀγάπη οὐδέποτε πίπτει·&nbsp;&nbsp; εἴτε δὲ προφητεῖαι, καταργηθήσονται·&nbsp;&nbsp; εἴτε γλῶσσαι, παύσονται·&nbsp;&nbsp; εἴτε γνῶσις, καταργηθήσεται.&nbsp;&nbsp;</span>
<span class="ver"><b>9</b></span> <span class="text">ἐκ μέρους γὰρ γινώσκομεν καὶ ἐκ μέρους προφητεύομεν·&nbsp;&nbsp;</span>
<span class="ver"><b>10</b></span> <span class="text">ὅταν δὲ ἔλθῃ τὸ τέλειον, τὸ ἐκ μέρους καταργηθήσεται.&nbsp;&nbsp;</span>
<span class="ver"><b>11</b></span> <span class="text">ὅτε ἤμην νήπιος, ἐλάλουν ὡς νήπιος, ἐφρόνουν ὡς νήπιος, ἐλογιζόμην ὡς νήπιος·&nbsp;&nbsp; ὅτε γέγονα ἀνήρ, κατήργηκα τὰ τοῦ νηπίου.&nbsp;&nbsp;</span>
<span class="ver"><b>12</b></span> <span class="text">βλέπομεν γὰρ ἄρτι δι᾽ ἐσόπτρου ἐν αἰνίγματι, τότε δὲ πρόσωπον πρὸς πρόσωπον·&nbsp;&nbsp; ἄρτι γινώσκω ἐκ μέρους, τότε δὲ ἐπιγνώσομαι καθὼς καὶ ἐπεγνώσθην.&nbsp;&nbsp;</span>
<span class="ver"><b>13</b></span> <span class="text">Νυνὶ δὲ μένει πίστις, ἐλπίς, ἀγάπη, τὰ τρία ταῦτα·&nbsp;&nbsp; μείζων δὲ τούτων ἡ ἀγάπη.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;14</div>
<span class="ver"><b>1</b></span> <span class="text">Διώκετε τὴν ἀγάπην, ζηλοῦτε δὲ τὰ πνευματικά, μᾶλλον δὲ ἵνα προφητεύητε.&nbsp;&nbsp;</span>
<span class="ver"><b>2</b></span> <span class="text">ὁ γὰρ λαλῶν γλώσσῃ οὐκ ἀνθρώποις λαλεῖ ἀλλὰ θεῷ·&nbsp;&nbsp; οὐδεὶς γὰρ ἀκούει, πνεύματι δὲ λαλεῖ μυστήρια·&nbsp;&nbsp;</span>
<span class="ver"><b>3</b></span> <span class="text">ὁ δὲ προφητεύων ἀνθρώποις λαλεῖ οἰκοδομὴν καὶ παράκλησιν καὶ παραμυθίαν.&nbsp;&nbsp;</span>
<span class="ver"><b>4</b></span> <span class="text">ὁ λαλῶν γλώσσῃ ἑαυτὸν οἰκοδομεῖ·&nbsp;&nbsp; ὁ δὲ προφητεύων ἐκκλησίαν οἰκοδομεῖ.&nbsp;&nbsp;</span>
<span class="ver"><b>5</b></span> <span class="text">θέλω δὲ πάντας ὑμᾶς λαλεῖν γλώσσαις, μᾶλλον δὲ ἵνα προφητεύητε·&nbsp;&nbsp; μείζων δὲ ὁ προφητεύων ἢ ὁ λαλῶν γλώσσαις ἐκτὸς εἰ μὴ διερμηνεύῃ, ἵνα ἡ ἐκκλησία οἰκοδομὴν λάβῃ.&nbsp;&nbsp;</span>
<span class="ver"><b>6</b></span> <span class="text">Νῦν δέ, ἀδελφοί, ἐὰν ἔλθω πρὸς ὑμᾶς γλώσσαις λαλῶν, τί ὑμᾶς ὠφελήσω ἐὰν μὴ ὑμῖν λαλήσω ἢ ἐν ἀποκαλύψει ἢ ἐν γνώσει ἢ ἐν προφητείᾳ ἢ ἐν διδαχῇ;&nbsp;&nbsp;</span>
<span class="ver"><b>7</b></span> <span class="text">ὅμως τὰ ἄψυχα φωνὴν διδόντα, εἴτε αὐλὸς εἴτε κιθάρα, ἐὰν διαστολὴν τοῖς φθόγγοις μὴ δῷ, πῶς γνωσθήσεται τὸ αὐλούμενον ἢ τὸ κιθαριζόμενον;&nbsp;&nbsp;</span>
<span class="ver"><b>8</b></span> <span class="text">καὶ γὰρ ἐὰν ἄδηλον σάλπιγξ φωνὴν δῷ, τίς παρασκευάσεται εἰς πόλεμον;&nbsp;&nbsp;</span>
<span class="ver"><b>9</b></span> <span class="text">οὕτως καὶ ὑμεῖς διὰ τῆς γλώσσης ἐὰν μὴ εὔσημον λόγον δῶτε, πῶς γνωσθήσεται τὸ λαλούμενον;&nbsp;&nbsp; ἔσεσθε γὰρ εἰς ἀέρα λαλοῦντες.&nbsp;&nbsp;</span>
<span class="ver"><b>10</b></span> <span class="text">τοσαῦτα εἰ τύχοι γένη φωνῶν εἰσιν ἐν κόσμῳ καὶ οὐδὲν ἄφωνον·&nbsp;&nbsp;</span>
<span class="ver"><b>11</b></span> <span class="text">ἐὰν οὖν μὴ εἰδῶ τὴν δύναμιν τῆς φωνῆς, ἔσομαι τῷ λαλοῦντι βάρβαρος καὶ ὁ λαλῶν ἐν ἐμοὶ βάρβαρος.&nbsp;&nbsp;</span>
<span class="ver"><b>12</b></span> <span class="text">οὕτως καὶ ὑμεῖς, ἐπεὶ ζηλωταί ἐστε πνευμάτων, πρὸς τὴν οἰκοδομὴν τῆς ἐκκλησίας ζητεῖτε ἵνα περισσεύητε.&nbsp;&nbsp;</span>
<span class="ver"><b>13</b></span> <span class="text">Διὸ ὁ λαλῶν γλώσσῃ προσευχέσθω ἵνα διερμηνεύῃ.&nbsp;&nbsp;</span>
<span class="ver"><b>14</b></span> <span class="text">ἐὰν προσεύχωμαι γλώσσῃ, τὸ πνεῦμά μου προσεύχεται, ὁ δὲ νοῦς μου ἄκαρπός ἐστιν.&nbsp;&nbsp;</span>
<span class="ver"><b>15</b></span> <span class="text">τί οὖν ἐστιν;&nbsp;&nbsp; προσεύξομαι τῷ πνεύματι, προσεύξομαι δὲ καὶ τῷ νοΐ·&nbsp;&nbsp; ψαλῶ τῷ πνεύματι, ψαλῶ δὲ καὶ τῷ νοΐ.&nbsp;&nbsp;</span>
<span class="ver"><b>16</b></span> <span class="text">ἐπεὶ ἐὰν εὐλογῇς πνεύματι, ὁ ἀναπληρῶν τὸν τόπον τοῦ ἰδιώτου πῶς ἐρεῖ τὸ ἀμὴν ἐπὶ τῇ σῇ εὐχαριστίᾳ;&nbsp;&nbsp; ἐπειδὴ τί λέγεις οὐκ οἶδεν·&nbsp;&nbsp;</span>
<span class="ver"><b>17</b></span> <span class="text">σὺ μὲν γὰρ καλῶς εὐχαριστεῖς ἀλλ᾽ ὁ ἕτερος οὐκ οἰκοδομεῖται.&nbsp;&nbsp;</span>
<span class="ver"><b>18</b></span> <span class="text">Εὐχαριστῶ τῷ θεῷ, πάντων ὑμῶν μᾶλλον γλώσσαις λαλῶ·&nbsp;&nbsp;</span>
<span class="ver"><b>19</b></span> <span class="text">ἀλλὰ ἐν ἐκκλησίᾳ θέλω πέντε λόγους τῷ νοΐ μου λαλῆσαι, ἵνα καὶ ἄλλους κατηχήσω, ἢ μυρίους λόγους ἐν γλώσσῃ.&nbsp;&nbsp;</span>
<span class="ver"><b>20</b></span> <span class="text">Ἀδελφοί, μὴ παιδία γίνεσθε ταῖς φρεσὶν ἀλλὰ τῇ κακίᾳ νηπιάζετε, ταῖς δὲ φρεσὶν τέλειοι γίνεσθε.&nbsp;&nbsp;</span>
<span class="ver"><b>21</b></span> <span class="text">ἐν τῷ νόμῳ γέγραπται ὅτι ἐν ἑτερογλώσσοις καὶ ἐν χείλεσιν ἑτέρων λαλήσω τῷ λαῷ τούτῳ καὶ οὐδ᾽ οὕτως εἰσακούσονταί μου, λέγει κύριος.&nbsp;&nbsp;</span>
<span class="ver"><b>22</b></span> <span class="text">ὥστε αἱ γλῶσσαι εἰς σημεῖόν εἰσιν οὐ τοῖς πιστεύουσιν ἀλλὰ τοῖς ἀπίστοις, ἡ δὲ προφητεία οὐ τοῖς ἀπίστοις ἀλλὰ τοῖς πιστεύουσιν.&nbsp;&nbsp;</span>
<span class="ver"><b>23</b></span> <span class="text">Ἐὰν οὖν συνέλθῃ ἡ ἐκκλησία ὅλη ἐπὶ τὸ αὐτὸ καὶ πάντες λαλῶσιν γλώσσαις, εἰσέλθωσιν δὲ ἰδιῶται ἢ ἄπιστοι, οὐκ ἐροῦσιν ὅτι μαίνεσθε;&nbsp;&nbsp;</span>
<span class="ver"><b>24</b></span> <span class="text">ἐὰν δὲ πάντες προφητεύωσιν, εἰσέλθῃ δέ τις ἄπιστος ἢ ἰδιώτης, ἐλέγχεται ὑπὸ πάντων, ἀνακρίνεται ὑπὸ πάντων,</span>
<span class="ver"><b>25</b></span> <span class="text">τὰ κρυπτὰ τῆς καρδίας αὐτοῦ φανερὰ γίνεται, καὶ οὕτως πεσὼν ἐπὶ πρόσωπον προσκυνήσει τῷ θεῷ ἀπαγγέλλων ὅτι ὄντως ὁ θεὸς ἐν ὑμῖν ἐστιν.&nbsp;&nbsp;</span>
<span class="ver"><b>26</b></span> <span class="text">Τί οὖν ἐστιν, ἀδελφοί;&nbsp;&nbsp; ὅταν συνέρχησθε, ἕκαστος ψαλμὸν ἔχει, διδαχὴν ἔχει, ἀποκάλυψιν ἔχει, γλῶσσαν ἔχει, ἑρμηνίαν ἔχει·&nbsp;&nbsp; πάντα πρὸς οἰκοδομὴν γινέσθω.&nbsp;&nbsp;</span>
<span class="ver"><b>27</b></span> <span class="text">εἴτε γλώσσῃ τις λαλεῖ, κατὰ δύο ἢ τὸ πλεῖστον τρεῖς καὶ ἀνὰ μέρος, καὶ εἷς διερμηνευέτω·&nbsp;&nbsp;</span>
<span class="ver"><b>28</b></span> <span class="text">ἐὰν δὲ μὴ ᾖ διερμηνευτής, σιγάτω ἐν ἐκκλησίᾳ, ἑαυτῷ δὲ λαλείτω καὶ τῷ θεῷ.&nbsp;&nbsp;</span>
<span class="ver"><b>29</b></span> <span class="text">προφῆται δὲ δύο ἢ τρεῖς λαλείτωσαν καὶ οἱ ἄλλοι διακρινέτωσαν·&nbsp;&nbsp;</span>
<span class="ver"><b>30</b></span> <span class="text">ἐὰν δὲ ἄλλῳ ἀποκαλυφθῇ καθημένῳ, ὁ πρῶτος σιγάτω.&nbsp;&nbsp;</span>
<span class="ver"><b>31</b></span> <span class="text">δύνασθε γὰρ καθ᾽ ἕνα πάντες προφητεύειν, ἵνα πάντες μανθάνωσιν καὶ πάντες παρακαλῶνται.&nbsp;&nbsp;</span>
<span class="ver"><b>32</b></span> <span class="text">καὶ πνεύματα προφητῶν προφήταις ὑποτάσσεται,</span>
<span class="ver"><b>33</b></span> <span class="text">οὐ γάρ ἐστιν ἀκαταστασίας ὁ θεὸς ἀλλὰ εἰρήνης.&nbsp;&nbsp; Ὡς ἐν πάσαις ταῖς ἐκκλησίαις τῶν ἁγίων</span>
<span class="ver"><b>34</b></span> <span class="text">αἱ γυναῖκες ἐν ταῖς ἐκκλησίαις σιγάτωσαν·&nbsp;&nbsp; οὐ γὰρ ἐπιτρέπεται αὐταῖς λαλεῖν, ἀλλὰ ὑποτασσέσθωσαν, καθὼς καὶ ὁ νόμος λέγει.&nbsp;&nbsp;</span>
<span class="ver"><b>35</b></span> <span class="text">εἰ δέ τι μαθεῖν θέλουσιν, ἐν οἴκῳ τοὺς ἰδίους ἄνδρας ἐπερωτάτωσαν·&nbsp;&nbsp; αἰσχρὸν γάρ ἐστιν γυναικὶ λαλεῖν ἐν ἐκκλησίᾳ.&nbsp;&nbsp;</span>
<span class="ver"><b>36</b></span> <span class="text">ἢ ἀφ᾽ ὑμῶν ὁ λόγος τοῦ θεοῦ ἐξῆλθεν, ἢ εἰς ὑμᾶς μόνους κατήντησεν;&nbsp;&nbsp;</span>
<span class="ver"><b>37</b></span> <span class="text">Εἴ τις δοκεῖ προφήτης εἶναι ἢ πνευματικός, ἐπιγινωσκέτω ἃ γράφω ὑμῖν ὅτι κυρίου ἐστὶν ἐντολή·&nbsp;&nbsp;</span>
<span class="ver"><b>38</b></span> <span class="text">εἰ δέ τις ἀγνοεῖ, ἀγνοείτω.&nbsp;&nbsp;</span>
<span class="ver"><b>39</b></span> <span class="text">Ὥστε, ἀδελφοί, ζηλοῦτε τὸ προφητεύειν καὶ λαλεῖν μὴ κωλύετε ἐν γλώσσαις·&nbsp;&nbsp;</span>
<span class="ver"><b>40</b></span> <span class="text">πάντα δὲ εὐσχημόνως καὶ κατὰ τάξιν γινέσθω.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;15</div>
<span class="ver"><b>1</b></span> <span class="text">Γνωρίζω δὲ ὑμῖν, ἀδελφοί, τὸ εὐαγγέλιον ὃ εὐηγγελισάμην ὑμῖν, ὃ καὶ παρελάβετε, ἐν ᾧ καὶ ἑστήκατε,</span>
<span class="ver"><b>2</b></span> <span class="text">δι᾽ οὗ καὶ σῴζεσθε, τίνι λόγῳ εὐηγγελισάμην ὑμῖν εἰ κατέχετε, ἐκτὸς εἰ μὴ εἰκῇ ἐπιστεύσατε.&nbsp;&nbsp;</span>
<span class="ver"><b>3</b></span> <span class="text">παρέδωκα γὰρ ὑμῖν ἐν πρώτοις, ὃ καὶ παρέλαβον, ὅτι Χριστὸς ἀπέθανεν ὑπὲρ τῶν ἁμαρτιῶν ἡμῶν κατὰ τὰς γραφὰς</span>
<span class="ver"><b>4</b></span> <span class="text">καὶ ὅτι ἐτάφη καὶ ὅτι ἐγήγερται τῇ ἡμέρᾳ τῇ τρίτῃ κατὰ τὰς γραφὰς</span>
<span class="ver"><b>5</b></span> <span class="text">καὶ ὅτι ὤφθη Κηφᾷ εἶτα τοῖς δώδεκα·&nbsp;&nbsp;</span>
<span class="ver"><b>6</b></span> <span class="text">ἔπειτα ὤφθη ἐπάνω πεντακοσίοις ἀδελφοῖς ἐφάπαξ, ἐξ ὧν οἱ πλείονες μένουσιν ἕως ἄρτι, τινὲς δὲ ἐκοιμήθησαν·&nbsp;&nbsp;</span>
<span class="ver"><b>7</b></span> <span class="text">ἔπειτα ὤφθη Ἰακώβῳ εἶτα τοῖς ἀποστόλοις πᾶσιν·&nbsp;&nbsp;</span>
<span class="ver"><b>8</b></span> <span class="text">ἔσχατον δὲ πάντων ὡσπερεὶ τῷ ἐκτρώματι ὤφθη κἀμοί.&nbsp;&nbsp;</span>
<span class="ver"><b>9</b></span> <span class="text">Ἐγὼ γάρ εἰμι ὁ ἐλάχιστος τῶν ἀποστόλων ὃς οὐκ εἰμὶ ἱκανὸς καλεῖσθαι ἀπόστολος, διότι ἐδίωξα τὴν ἐκκλησίαν τοῦ θεοῦ·&nbsp;&nbsp;</span>
<span class="ver"><b>10</b></span> <span class="text">χάριτι δὲ θεοῦ εἰμι ὅ εἰμι, καὶ ἡ χάρις αὐτοῦ ἡ εἰς ἐμὲ οὐ κενὴ ἐγενήθη, ἀλλὰ περισσότερον αὐτῶν πάντων ἐκοπίασα, οὐκ ἐγὼ δὲ ἀλλὰ ἡ χάρις τοῦ θεοῦ ἡ εἰς ἐμέ.&nbsp;&nbsp;</span>
<span class="ver"><b>11</b></span> <span class="text">εἴτε οὖν ἐγὼ εἴτε ἐκεῖνοι, οὕτως κηρύσσομεν καὶ οὕτως ἐπιστεύσατε.&nbsp;&nbsp;</span>
<span class="ver"><b>12</b></span> <span class="text">Εἰ δὲ Χριστὸς κηρύσσεται ὅτι ἐκ νεκρῶν ἐγήγερται, πῶς λέγουσιν ἐν ὑμῖν τινες ὅτι ἀνάστασις νεκρῶν οὐκ ἔστιν;&nbsp;&nbsp;</span>
<span class="ver"><b>13</b></span> <span class="text">εἰ δὲ ἀνάστασις νεκρῶν οὐκ ἔστιν, οὐδὲ Χριστὸς ἐγήγερται·&nbsp;&nbsp;</span>
<span class="ver"><b>14</b></span> <span class="text">εἰ δὲ Χριστὸς οὐκ ἐγήγερται, κενὸν ἄρα τὸ κήρυγμα ἡμῶν, κενὴ καὶ ἡ πίστις ὑμῶν·&nbsp;&nbsp;</span>
<span class="ver"><b>15</b></span> <span class="text">εὑρισκόμεθα δὲ καὶ ψευδομάρτυρες τοῦ θεοῦ, ὅτι ἐμαρτυρήσαμεν κατὰ τοῦ θεοῦ ὅτι ἤγειρεν τὸν Χριστόν, ὃν οὐκ ἤγειρεν εἴπερ ἄρα νεκροὶ οὐκ ἐγείρονται.&nbsp;&nbsp;</span>
<span class="ver"><b>16</b></span> <span class="text">εἰ γὰρ νεκροὶ οὐκ ἐγείρονται, οὐδὲ Χριστὸς ἐγήγερται·&nbsp;&nbsp;</span>
<span class="ver"><b>17</b></span> <span class="text">εἰ δὲ Χριστὸς οὐκ ἐγήγερται, ματαία ἡ πίστις ὑμῶν, ἔτι ἐστὲ ἐν ταῖς ἁμαρτίαις ὑμῶν,</span>
<span class="ver"><b>18</b></span> <span class="text">ἄρα καὶ οἱ κοιμηθέντες ἐν Χριστῷ ἀπώλοντο.&nbsp;&nbsp;</span>
<span class="ver"><b>19</b></span> <span class="text">εἰ ἐν τῇ ζωῇ ταύτῃ ἐν Χριστῷ ἠλπικότες ἐσμὲν μόνον, ἐλεεινότεροι πάντων ἀνθρώπων ἐσμέν.&nbsp;&nbsp;</span>
<span class="ver"><b>20</b></span> <span class="text">Νυνὶ δὲ Χριστὸς ἐγήγερται ἐκ νεκρῶν ἀπαρχὴ τῶν κεκοιμημένων.&nbsp;&nbsp;</span>
<span class="ver"><b>21</b></span> <span class="text">ἐπειδὴ γὰρ δι᾽ ἀνθρώπου θάνατος, καὶ δι᾽ ἀνθρώπου ἀνάστασις νεκρῶν.&nbsp;&nbsp;</span>
<span class="ver"><b>22</b></span> <span class="text">ὥσπερ γὰρ ἐν τῷ Ἀδὰμ πάντες ἀποθνῄσκουσιν, οὕτως καὶ ἐν τῷ Χριστῷ πάντες ζῳοποιηθήσονται.&nbsp;&nbsp;</span>
<span class="ver"><b>23</b></span> <span class="text">Ἕκαστος δὲ ἐν τῷ ἰδίῳ τάγματι·&nbsp;&nbsp; ἀπαρχὴ Χριστός, ἔπειτα οἱ τοῦ Χριστοῦ ἐν τῇ παρουσίᾳ αὐτοῦ,</span>
<span class="ver"><b>24</b></span> <span class="text">εἶτα τὸ τέλος, ὅταν παραδιδῷ τὴν βασιλείαν τῷ θεῷ καὶ πατρί, ὅταν καταργήσῃ πᾶσαν ἀρχὴν καὶ πᾶσαν ἐξουσίαν καὶ δύναμιν.&nbsp;&nbsp;</span>
<span class="ver"><b>25</b></span> <span class="text">δεῖ γὰρ αὐτὸν βασιλεύειν ἄχρι οὗ θῇ πάντας τοὺς ἐχθροὺς ὑπὸ τοὺς πόδας αὐτοῦ.&nbsp;&nbsp;</span>
<span class="ver"><b>26</b></span> <span class="text">ἔσχατος ἐχθρὸς καταργεῖται ὁ θάνατος·&nbsp;&nbsp;</span>
<span class="ver"><b>27</b></span> <span class="text">πάντα γὰρ ὑπέταξεν ὑπὸ τοὺς πόδας αὐτοῦ.&nbsp;&nbsp; ὅταν δὲ εἴπῃ ὅτι πάντα ὑποτέτακται, δῆλον ὅτι ἐκτὸς τοῦ ὑποτάξαντος αὐτῷ τὰ πάντα.&nbsp;&nbsp;</span>
<span class="ver"><b>28</b></span> <span class="text">ὅταν δὲ ὑποταγῇ αὐτῷ τὰ πάντα, τότε καὶ αὐτὸς ὁ υἱὸς ὑποταγήσεται τῷ ὑποτάξαντι αὐτῷ τὰ πάντα, ἵνα ᾖ ὁ θεὸς πάντα ἐν πᾶσιν.&nbsp;&nbsp;</span>
<span class="ver"><b>29</b></span> <span class="text">Ἐπεὶ τί ποιήσουσιν οἱ βαπτιζόμενοι ὑπὲρ τῶν νεκρῶν;&nbsp;&nbsp; εἰ ὅλως νεκροὶ οὐκ ἐγείρονται, τί καὶ βαπτίζονται ὑπὲρ αὐτῶν;&nbsp;&nbsp;</span>
<span class="ver"><b>30</b></span> <span class="text">Τί καὶ ἡμεῖς κινδυνεύομεν πᾶσαν ὥραν;&nbsp;&nbsp;</span>
<span class="ver"><b>31</b></span> <span class="text">καθ᾽ ἡμέραν ἀποθνῄσκω, νὴ τὴν ὑμετέραν καύχησιν, ἀδελφοί, ἣν ἔχω ἐν Χριστῷ Ἰησοῦ τῷ κυρίῳ ἡμῶν.&nbsp;&nbsp;</span>
<span class="ver"><b>32</b></span> <span class="text">εἰ κατὰ ἄνθρωπον ἐθηριομάχησα ἐν Ἐφέσῳ, τί μοι τὸ ὄφελος;&nbsp;&nbsp; εἰ νεκροὶ οὐκ ἐγείρονται, φάγωμεν καὶ πίωμεν, αὔριον γὰρ ἀποθνῄσκομεν.&nbsp;&nbsp;</span>
<span class="ver"><b>33</b></span> <span class="text">μὴ πλανᾶσθε·&nbsp;&nbsp; φθείρουσιν ἤθη χρηστὰ ὁμιλίαι κακαί.&nbsp;&nbsp;</span>
<span class="ver"><b>34</b></span> <span class="text">ἐκνήψατε δικαίως καὶ μὴ ἁμαρτάνετε, ἀγνωσίαν γὰρ θεοῦ τινες ἔχουσιν, πρὸς ἐντροπὴν ὑμῖν λαλῶ.&nbsp;&nbsp;</span>
<span class="ver"><b>35</b></span> <span class="text">Ἀλλ᾽ ἐρεῖ τις·&nbsp;&nbsp; πῶς ἐγείρονται οἱ νεκροί;&nbsp;&nbsp; ποίῳ δὲ σώματι ἔρχονται;&nbsp;&nbsp;</span>
<span class="ver"><b>36</b></span> <span class="text">ἄφρων, σὺ ὃ σπείρεις, οὐ ζῳοποιεῖται ἐὰν μὴ ἀποθάνῃ·&nbsp;&nbsp;</span>
<span class="ver"><b>37</b></span> <span class="text">καὶ ὃ σπείρεις, οὐ τὸ σῶμα τὸ γενησόμενον σπείρεις ἀλλὰ γυμνὸν κόκκον εἰ τύχοι σίτου ἤ τινος τῶν λοιπῶν·&nbsp;&nbsp;</span>
<span class="ver"><b>38</b></span> <span class="text">ὁ δὲ θεὸς δίδωσιν αὐτῷ σῶμα καθὼς ἠθέλησεν, καὶ ἑκάστῳ τῶν σπερμάτων ἴδιον σῶμα.&nbsp;&nbsp;</span>
<span class="ver"><b>39</b></span> <span class="text">Οὐ πᾶσα σὰρξ ἡ αὐτὴ σὰρξ ἀλλὰ ἄλλη μὲν ἀνθρώπων, ἄλλη δὲ σὰρξ κτηνῶν, ἄλλη δὲ σὰρξ πτηνῶν, ἄλλη δὲ ἰχθύων.&nbsp;&nbsp;</span>
<span class="ver"><b>40</b></span> <span class="text">καὶ σώματα ἐπουράνια, καὶ σώματα ἐπίγεια·&nbsp;&nbsp; ἀλλὰ ἑτέρα μὲν ἡ τῶν ἐπουρανίων δόξα, ἑτέρα δὲ ἡ τῶν ἐπιγείων.&nbsp;&nbsp;</span>
<span class="ver"><b>41</b></span> <span class="text">ἄλλη δόξα ἡλίου, καὶ ἄλλη δόξα σελήνης, καὶ ἄλλη δόξα ἀστέρων·&nbsp;&nbsp; ἀστὴρ γὰρ ἀστέρος διαφέρει ἐν δόξῃ.&nbsp;&nbsp;</span>
<span class="ver"><b>42</b></span> <span class="text">Οὕτως καὶ ἡ ἀνάστασις τῶν νεκρῶν.&nbsp;&nbsp; σπείρεται ἐν φθορᾷ, ἐγείρεται ἐν ἀφθαρσίᾳ·&nbsp;&nbsp;</span>
<span class="ver"><b>43</b></span> <span class="text">σπείρεται ἐν ἀτιμίᾳ, ἐγείρεται ἐν δόξῃ·&nbsp;&nbsp; σπείρεται ἐν ἀσθενείᾳ, ἐγείρεται ἐν δυνάμει·&nbsp;&nbsp;</span>
<span class="ver"><b>44</b></span> <span class="text">σπείρεται σῶμα ψυχικόν, ἐγείρεται σῶμα πνευματικόν.&nbsp;&nbsp; Εἰ ἔστιν σῶμα ψυχικόν, ἔστιν καὶ πνευματικόν.&nbsp;&nbsp;</span>
<span class="ver"><b>45</b></span> <span class="text">οὕτως καὶ γέγραπται·&nbsp;&nbsp; ἐγένετο ὁ πρῶτος ἄνθρωπος Ἀδὰμ εἰς ψυχὴν ζῶσαν, ὁ ἔσχατος Ἀδὰμ εἰς πνεῦμα ζῳοποιοῦν.&nbsp;&nbsp;</span>
<span class="ver"><b>46</b></span> <span class="text">ἀλλ᾽ οὐ πρῶτον τὸ πνευματικὸν ἀλλὰ τὸ ψυχικόν, ἔπειτα τὸ πνευματικόν.&nbsp;&nbsp;</span>
<span class="ver"><b>47</b></span> <span class="text">ὁ πρῶτος ἄνθρωπος ἐκ γῆς χοϊκός, ὁ δεύτερος ἄνθρωπος ἐξ οὐρανοῦ.&nbsp;&nbsp;</span>
<span class="ver"><b>48</b></span> <span class="text">οἷος ὁ χοϊκός, τοιοῦτοι καὶ οἱ χοϊκοί, καὶ οἷος ὁ ἐπουράνιος, τοιοῦτοι καὶ οἱ ἐπουράνιοι·&nbsp;&nbsp;</span>
<span class="ver"><b>49</b></span> <span class="text">καὶ καθὼς ἐφορέσαμεν τὴν εἰκόνα τοῦ χοϊκοῦ, φορέσωμεν δή καὶ τὴν εἰκόνα τοῦ ἐπουρανίου.&nbsp;&nbsp;</span>
<span class="ver"><b>50</b></span> <span class="text">Τοῦτο δέ φημι, ἀδελφοί, ὅτι σὰρξ καὶ αἷμα βασιλείαν θεοῦ κληρονομῆσαι οὐ δύναται οὐδὲ ἡ φθορὰ τὴν ἀφθαρσίαν κληρονομεῖ.&nbsp;&nbsp;</span>
<span class="ver"><b>51</b></span> <span class="text">ἰδοὺ μυστήριον ὑμῖν λέγω·&nbsp;&nbsp; πάντες οὐ κοιμηθησόμεθα, πάντες δὲ ἀλλαγησόμεθα,</span>
<span class="ver"><b>52</b></span> <span class="text">ἐν ἀτόμῳ, ἐν ῥιπῇ ὀφθαλμοῦ, ἐν τῇ ἐσχάτῃ σάλπιγγι·&nbsp;&nbsp; σαλπίσει γὰρ καὶ οἱ νεκροὶ ἐγερθήσονται ἄφθαρτοι καὶ ἡμεῖς ἀλλαγησόμεθα.&nbsp;&nbsp;</span>
<span class="ver"><b>53</b></span> <span class="text">Δεῖ γὰρ τὸ φθαρτὸν τοῦτο ἐνδύσασθαι ἀφθαρσίαν καὶ τὸ θνητὸν τοῦτο ἐνδύσασθαι ἀθανασίαν.&nbsp;&nbsp;</span>
<span class="ver"><b>54</b></span> <span class="text">ὅταν δὲ τὸ φθαρτὸν τοῦτο ἐνδύσηται ἀφθαρσίαν καὶ τὸ θνητὸν τοῦτο ἐνδύσηται ἀθανασίαν, τότε γενήσεται ὁ λόγος ὁ γεγραμμένος·&nbsp;&nbsp; κατεπόθη ὁ θάνατος εἰς νῖκος.&nbsp;&nbsp;</span>
<span class="ver"><b>55</b></span> <span class="text">ποῦ σου, θάνατε, τὸ νῖκος;&nbsp;&nbsp; ποῦ σου, θάνατε, τὸ κέντρον;&nbsp;&nbsp;</span>
<span class="ver"><b>56</b></span> <span class="text">τὸ δὲ κέντρον τοῦ θανάτου ἡ ἁμαρτία, ἡ δὲ δύναμις τῆς ἁμαρτίας ὁ νόμος·&nbsp;&nbsp;</span>
<span class="ver"><b>57</b></span> <span class="text">τῷ δὲ θεῷ χάρις τῷ διδόντι ἡμῖν τὸ νῖκος διὰ τοῦ κυρίου ἡμῶν Ἰησοῦ Χριστοῦ.&nbsp;&nbsp;</span>
<span class="ver"><b>58</b></span> <span class="text">Ὥστε, ἀδελφοί μου ἀγαπητοί, ἑδραῖοι γίνεσθε, ἀμετακίνητοι, περισσεύοντες ἐν τῷ ἔργῳ τοῦ κυρίου πάντοτε, εἰδότες ὅτι ὁ κόπος ὑμῶν οὐκ ἔστιν κενὸς ἐν κυρίῳ.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Α &ensp;16</div>
<span class="ver"><b>1</b></span> <span class="text">Περὶ δὲ τῆς λογείας τῆς εἰς τοὺς ἁγίους ὥσπερ διέταξα ταῖς ἐκκλησίαις τῆς Γαλατίας, οὕτως καὶ ὑμεῖς ποιήσατε.&nbsp;&nbsp;</span>
<span class="ver"><b>2</b></span> <span class="text">κατὰ μίαν σαββάτου ἕκαστος ὑμῶν παρ᾽ ἑαυτῷ τιθέτω θησαυρίζων ὅ τι ἐὰν εὐοδῶται, ἵνα μὴ ὅταν ἔλθω τότε λογεῖαι γίνωνται.&nbsp;&nbsp;</span>
<span class="ver"><b>3</b></span> <span class="text">ὅταν δὲ παραγένωμαι, οὓς ἐὰν δοκιμάσητε, δι᾽ ἐπιστολῶν τούτους πέμψω ἀπενεγκεῖν τὴν χάριν ὑμῶν εἰς Ἰερουσαλήμ·&nbsp;&nbsp;</span>
<span class="ver"><b>4</b></span> <span class="text">ἐὰν δὲ ἄξιον ᾖ τοῦ κἀμὲ πορεύεσθαι, σὺν ἐμοὶ πορεύσονται.&nbsp;&nbsp;</span>
<span class="ver"><b>5</b></span> <span class="text">Ἐλεύσομαι δὲ πρὸς ὑμᾶς ὅταν Μακεδονίαν διέλθω·&nbsp;&nbsp; Μακεδονίαν γὰρ διέρχομαι,</span>
<span class="ver"><b>6</b></span> <span class="text">πρὸς ὑμᾶς δὲ τυχὸν παραμενῶ ἢ καὶ παραχειμάσω, ἵνα ὑμεῖς με προπέμψητε οὗ ἐὰν πορεύωμαι.&nbsp;&nbsp;</span>
<span class="ver"><b>7</b></span> <span class="text">οὐ θέλω γὰρ ὑμᾶς ἄρτι ἐν παρόδῳ ἰδεῖν, ἐλπίζω γὰρ χρόνον τινὰ ἐπιμεῖναι πρὸς ὑμᾶς ἐὰν ὁ κύριος ἐπιτρέψῃ.&nbsp;&nbsp;</span>
<span class="ver"><b>8</b></span> <span class="text">ἐπιμενῶ δὲ ἐν Ἐφέσῳ ἕως τῆς πεντηκοστῆς·&nbsp;&nbsp;</span>
<span class="ver"><b>9</b></span> <span class="text">θύρα γάρ μοι ἀνέῳγεν μεγάλη καὶ ἐνεργής, καὶ ἀντικείμενοι πολλοί.&nbsp;&nbsp;</span>
<span class="ver"><b>10</b></span> <span class="text">Ἐὰν δὲ ἔλθῃ Τιμόθεος, βλέπετε, ἵνα ἀφόβως γένηται πρὸς ὑμᾶς·&nbsp;&nbsp; τὸ γὰρ ἔργον κυρίου ἐργάζεται ὡς ἐγὼ·&nbsp;&nbsp;</span>
<span class="ver"><b>11</b></span> <span class="text">μή τις οὖν αὐτὸν ἐξουθενήσῃ.&nbsp;&nbsp; προπέμψατε δὲ αὐτὸν ἐν εἰρήνῃ, ἵνα ἔλθῃ πρός με·&nbsp;&nbsp; ἐκδέχομαι γὰρ αὐτὸν μετὰ τῶν ἀδελφῶν.&nbsp;&nbsp;</span>
<span class="ver"><b>12</b></span> <span class="text">Περὶ δὲ Ἀπολλῶ τοῦ ἀδελφοῦ, πολλὰ παρεκάλεσα αὐτόν, ἵνα ἔλθῃ πρὸς ὑμᾶς μετὰ τῶν ἀδελφῶν·&nbsp;&nbsp; καὶ πάντως οὐκ ἦν θέλημα ἵνα νῦν ἔλθῃ·&nbsp;&nbsp; ἐλεύσεται δὲ ὅταν εὐκαιρήσῃ.&nbsp;&nbsp;</span>
<span class="ver"><b>13</b></span> <span class="text">Γρηγορεῖτε, στήκετε ἐν τῇ πίστει, ἀνδρίζεσθε, κραταιοῦσθε.&nbsp;&nbsp;</span>
<span class="ver"><b>14</b></span> <span class="text">πάντα ὑμῶν ἐν ἀγάπῃ γινέσθω.&nbsp;&nbsp;</span>
<span class="ver"><b>15</b></span> <span class="text">Παρακαλῶ δὲ ὑμᾶς, ἀδελφοί·&nbsp;&nbsp; οἴδατε τὴν οἰκίαν Στεφανᾶ, ὅτι ἐστὶν ἀπαρχὴ τῆς Ἀχαΐας καὶ εἰς διακονίαν τοῖς ἁγίοις ἔταξαν ἑαυτούς·&nbsp;&nbsp;</span>
<span class="ver"><b>16</b></span> <span class="text">ἵνα καὶ ὑμεῖς ὑποτάσσησθε τοῖς τοιούτοις καὶ παντὶ τῷ συνεργοῦντι καὶ κοπιῶντι.&nbsp;&nbsp;</span>
<span class="ver"><b>17</b></span> <span class="text">χαίρω δὲ ἐπὶ τῇ παρουσίᾳ Στεφανᾶ καὶ Φορτουνάτου καὶ Ἀχαϊκοῦ, ὅτι τὸ ὑμῶν ὑστέρημα οὗτοι ἀνεπλήρωσαν·&nbsp;&nbsp;</span>
<span class="ver"><b>18</b></span> <span class="text">ἀνέπαυσαν γὰρ τὸ ἐμὸν πνεῦμα καὶ τὸ ὑμῶν.&nbsp;&nbsp; ἐπιγινώσκετε οὖν τοὺς τοιούτους.&nbsp;&nbsp;</span>
<span class="ver"><b>19</b></span> <span class="text">Ἀσπάζονται ὑμᾶς αἱ ἐκκλησίαι τῆς Ἀσίας.&nbsp;&nbsp; ἀσπάζεται ὑμᾶς ἐν κυρίῳ πολλὰ Ἀκύλας καὶ Πρίσκα σὺν τῇ κατ᾽ οἶκον αὐτῶν ἐκκλησίᾳ.&nbsp;&nbsp;</span>
<span class="ver"><b>20</b></span> <span class="text">ἀσπάζονται ὑμᾶς οἱ ἀδελφοὶ πάντες.&nbsp;&nbsp; Ἀσπάσασθε ἀλλήλους ἐν φιλήματι ἁγίῳ.&nbsp;&nbsp;</span>
<span class="ver"><b>21</b></span> <span class="text">Ὁ ἀσπασμὸς τῇ ἐμῇ χειρὶ Παύλου.&nbsp;&nbsp;</span>
<span class="ver"><b>22</b></span> <span class="text">εἴ τις οὐ φιλεῖ τὸν κύριον, ἤτω ἀνάθεμα.&nbsp;&nbsp; μαράνα θά.&nbsp;&nbsp;</span>
<span class="ver"><b>23</b></span> <span class="text">ἡ χάρις τοῦ κυρίου Ἰησοῦ μεθ᾽ ὑμῶν.&nbsp;&nbsp;</span>
<span class="ver"><b>24</b></span> <span class="text">ἡ ἀγάπη μου μετὰ πάντων ὑμῶν ἐν Χριστῷ Ἰησοῦ.&nbsp;&nbsp;</span>

<h3><center>ΠΡΟΣ ΚΟΡΙΝΘΙΟΥΣ Β</center></h3>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;1</div>
<span class="ver"><b>1</b></span> <span class="text">Παῦλος ἀπόστολος Χριστοῦ Ἰησοῦ διὰ θελήματος θεοῦ καὶ Τιμόθεος ὁ ἀδελφὸς τῇ ἐκκλησίᾳ τοῦ θεοῦ τῇ οὔσῃ ἐν Κορίνθῳ σὺν τοῖς ἁγίοις πᾶσιν τοῖς οὖσιν ἐν ὅλῃ τῇ Ἀχαΐᾳ,</span>
<span class="ver"><b>2</b></span> <span class="text">χάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>3</b></span> <span class="text">Εὐλογητὸς ὁ θεὸς καὶ πατὴρ τοῦ κυρίου ἡμῶν Ἰησοῦ Χριστοῦ, ὁ πατὴρ τῶν οἰκτιρμῶν καὶ θεὸς πάσης παρακλήσεως,</span>
<span class="ver"><b>4</b></span> <span class="text">ὁ παρακαλῶν ἡμᾶς ἐπὶ πάσῃ τῇ θλίψει ἡμῶν εἰς τὸ δύνασθαι ἡμᾶς παρακαλεῖν τοὺς ἐν πάσῃ θλίψει διὰ τῆς παρακλήσεως ἧς παρακαλούμεθα αὐτοὶ ὑπὸ τοῦ θεοῦ.&nbsp;&nbsp;</span>
<span class="ver"><b>5</b></span> <span class="text">ὅτι καθὼς περισσεύει τὰ παθήματα τοῦ Χριστοῦ εἰς ἡμᾶς, οὕτως διὰ τοῦ Χριστοῦ περισσεύει καὶ ἡ παράκλησις ἡμῶν.&nbsp;&nbsp;</span>
<span class="ver"><b>6</b></span> <span class="text">εἴτε δὲ θλιβόμεθα, ὑπὲρ τῆς ὑμῶν παρακλήσεως καὶ σωτηρίας·&nbsp;&nbsp; εἴτε παρακαλούμεθα, ὑπὲρ τῆς ὑμῶν παρακλήσεως τῆς ἐνεργουμένης ἐν ὑπομονῇ τῶν αὐτῶν παθημάτων ὧν καὶ ἡμεῖς πάσχομεν.&nbsp;&nbsp;</span>
<span class="ver"><b>7</b></span> <span class="text">καὶ ἡ ἐλπὶς ἡμῶν βεβαία ὑπὲρ ὑμῶν εἰδότες ὅτι ὡς κοινωνοί ἐστε τῶν παθημάτων, οὕτως καὶ τῆς παρακλήσεως.&nbsp;&nbsp;</span>
<span class="ver"><b>8</b></span> <span class="text">Οὐ γὰρ θέλομεν ὑμᾶς ἀγνοεῖν, ἀδελφοί, ὑπὲρ τῆς θλίψεως ἡμῶν τῆς γενομένης ἐν τῇ Ἀσίᾳ, ὅτι καθ᾽ ὑπερβολὴν ὑπὲρ δύναμιν ἐβαρήθημεν ὥστε ἐξαπορηθῆναι ἡμᾶς καὶ τοῦ ζῆν·&nbsp;&nbsp;</span>
<span class="ver"><b>9</b></span> <span class="text">ἀλλὰ αὐτοὶ ἐν ἑαυτοῖς τὸ ἀπόκριμα τοῦ θανάτου ἐσχήκαμεν, ἵνα μὴ πεποιθότες ὦμεν ἐφ᾽ ἑαυτοῖς ἀλλ᾽ ἐπὶ τῷ θεῷ τῷ ἐγείροντι τοὺς νεκρούς·&nbsp;&nbsp;</span>
<span class="ver"><b>10</b></span> <span class="text">ὃς ἐκ τηλικούτου θανάτου ἐρρύσατο ἡμᾶς καὶ ῥύσεται, εἰς ὃν ἠλπίκαμεν ὅτι καὶ ἔτι ῥύσεται,</span>
<span class="ver"><b>11</b></span> <span class="text">συνυπουργούντων καὶ ὑμῶν ὑπὲρ ἡμῶν τῇ δεήσει, ἵνα ἐκ πολλῶν προσώπων τὸ εἰς ἡμᾶς χάρισμα διὰ πολλῶν εὐχαριστηθῇ ὑπὲρ ἡμῶν.&nbsp;&nbsp;</span>
<span class="ver"><b>12</b></span> <span class="text">Ἡ γὰρ καύχησις ἡμῶν αὕτη ἐστίν, τὸ μαρτύριον τῆς συνειδήσεως ἡμῶν, ὅτι ἐν ἁγιότητι καὶ εἰλικρινείᾳ τοῦ θεοῦ, καὶ οὐκ ἐν σοφίᾳ σαρκικῇ ἀλλ᾽ ἐν χάριτι θεοῦ, ἀνεστράφημεν ἐν τῷ κόσμῳ, περισσοτέρως δὲ πρὸς ὑμᾶς.&nbsp;&nbsp;</span>
<span class="ver"><b>13</b></span> <span class="text">οὐ γὰρ ἄλλα γράφομεν ὑμῖν ἀλλ᾽ ἢ ἃ ἀναγινώσκετε ἢ καὶ ἐπιγινώσκετε·&nbsp;&nbsp; ἐλπίζω δὲ ὅτι ἕως τέλους ἐπιγνώσεσθε,</span>
<span class="ver"><b>14</b></span> <span class="text">καθὼς καὶ ἐπέγνωτε ἡμᾶς ἀπὸ μέρους, ὅτι καύχημα ὑμῶν ἐσμεν καθάπερ καὶ ὑμεῖς ἡμῶν ἐν τῇ ἡμέρᾳ τοῦ κυρίου ἡμῶν Ἰησοῦ.&nbsp;&nbsp;</span>
<span class="ver"><b>15</b></span> <span class="text">Καὶ ταύτῃ τῇ πεποιθήσει ἐβουλόμην πρότερον πρὸς ὑμᾶς ἐλθεῖν, ἵνα δευτέραν χάριν σχῆτε,</span>
<span class="ver"><b>16</b></span> <span class="text">καὶ δι᾽ ὑμῶν διελθεῖν εἰς Μακεδονίαν καὶ πάλιν ἀπὸ Μακεδονίας ἐλθεῖν πρὸς ὑμᾶς καὶ ὑφ᾽ ὑμῶν προπεμφθῆναι εἰς τὴν Ἰουδαίαν.&nbsp;&nbsp;</span>
<span class="ver"><b>17</b></span> <span class="text">τοῦτο οὖν βουλόμενος μήτι ἄρα τῇ ἐλαφρίᾳ ἐχρησάμην;&nbsp;&nbsp; ἢ ἃ βουλεύομαι κατὰ σάρκα βουλεύομαι, ἵνα ᾖ παρ᾽ ἐμοὶ τὸ ναὶ ναὶ καὶ τὸ οὒ οὔ;&nbsp;&nbsp;</span>
<span class="ver"><b>18</b></span> <span class="text">πιστὸς δὲ ὁ θεὸς ὅτι ὁ λόγος ἡμῶν ὁ πρὸς ὑμᾶς οὐκ ἔστιν ναὶ καὶ οὔ.&nbsp;&nbsp;</span>
<span class="ver"><b>19</b></span> <span class="text">ὁ τοῦ θεοῦ γὰρ υἱὸς Ἰησοῦς Χριστὸς ὁ ἐν ὑμῖν δι᾽ ἡμῶν κηρυχθείς, δι᾽ ἐμοῦ καὶ Σιλουανοῦ καὶ Τιμοθέου, οὐκ ἐγένετο ναὶ καὶ οὒ ἀλλὰ ναὶ ἐν αὐτῷ γέγονεν.&nbsp;&nbsp;</span>
<span class="ver"><b>20</b></span> <span class="text">ὅσαι γὰρ ἐπαγγελίαι θεοῦ, ἐν αὐτῷ τὸ ναί·&nbsp;&nbsp; διὸ καὶ δι᾽ αὐτοῦ τὸ ἀμὴν τῷ θεῷ πρὸς δόξαν δι᾽ ἡμῶν.&nbsp;&nbsp;</span>
<span class="ver"><b>21</b></span> <span class="text">ὁ δὲ βεβαιῶν ἡμᾶς σὺν ὑμῖν εἰς Χριστὸν καὶ χρίσας ἡμᾶς θεός,</span>
<span class="ver"><b>22</b></span> <span class="text">ὁ καὶ σφραγισάμενος ἡμᾶς καὶ δοὺς τὸν ἀρραβῶνα τοῦ πνεύματος ἐν ταῖς καρδίαις ἡμῶν.&nbsp;&nbsp;</span>
<span class="ver"><b>23</b></span> <span class="text">Ἐγὼ δὲ μάρτυρα τὸν θεὸν ἐπικαλοῦμαι ἐπὶ τὴν ἐμὴν ψυχήν, ὅτι φειδόμενος ὑμῶν οὐκέτι ἦλθον εἰς Κόρινθον.&nbsp;&nbsp;</span>
<span class="ver"><b>24</b></span> <span class="text">οὐχ ὅτι κυριεύομεν ὑμῶν τῆς πίστεως ἀλλὰ συνεργοί ἐσμεν τῆς χαρᾶς ὑμῶν·&nbsp;&nbsp; τῇ γὰρ πίστει ἑστήκατε.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;2</div>
<span class="ver"><b>1</b></span> <span class="text">Ἔκρινα γὰρ ἐμαυτῷ τοῦτο τὸ μὴ πάλιν ἐν λύπῃ πρὸς ὑμᾶς ἐλθεῖν.&nbsp;&nbsp;</span>
<span class="ver"><b>2</b></span> <span class="text">εἰ γὰρ ἐγὼ λυπῶ ὑμᾶς, καὶ τίς ὁ εὐφραίνων με εἰ μὴ ὁ λυπούμενος ἐξ ἐμοῦ;&nbsp;&nbsp;</span>
<span class="ver"><b>3</b></span> <span class="text">καὶ ἔγραψα τοῦτο αὐτό, ἵνα μὴ ἐλθὼν λύπην σχῶ ἀφ᾽ ὧν ἔδει με χαίρειν, πεποιθὼς ἐπὶ πάντας ὑμᾶς ὅτι ἡ ἐμὴ χαρὰ πάντων ὑμῶν ἐστιν.&nbsp;&nbsp;</span>
<span class="ver"><b>4</b></span> <span class="text">ἐκ γὰρ πολλῆς θλίψεως καὶ συνοχῆς καρδίας ἔγραψα ὑμῖν διὰ πολλῶν δακρύων, οὐχ ἵνα λυπηθῆτε ἀλλὰ τὴν ἀγάπην ἵνα γνῶτε ἣν ἔχω περισσοτέρως εἰς ὑμᾶς.&nbsp;&nbsp;</span>
<span class="ver"><b>5</b></span> <span class="text">Εἰ δέ τις λελύπηκεν, οὐκ ἐμὲ λελύπηκεν, ἀλλὰ ἀπὸ μέρους, ἵνα μὴ ἐπιβαρῶ, πάντας ὑμᾶς.&nbsp;&nbsp;</span>
<span class="ver"><b>6</b></span> <span class="text">ἱκανὸν τῷ τοιούτῳ ἡ ἐπιτιμία αὕτη ἡ ὑπὸ τῶν πλειόνων,</span>
<span class="ver"><b>7</b></span> <span class="text">ὥστε τοὐναντίον μᾶλλον ὑμᾶς χαρίσασθαι καὶ παρακαλέσαι, μή πως τῇ περισσοτέρᾳ λύπῃ καταποθῇ ὁ τοιοῦτος.&nbsp;&nbsp;</span>
<span class="ver"><b>8</b></span> <span class="text">διὸ παρακαλῶ ὑμᾶς κυρῶσαι εἰς αὐτὸν ἀγάπην·&nbsp;&nbsp;</span>
<span class="ver"><b>9</b></span> <span class="text">εἰς τοῦτο γὰρ καὶ ἔγραψα, ἵνα γνῶ τὴν δοκιμὴν ὑμῶν, εἰ εἰς πάντα ὑπήκοοί ἐστε.&nbsp;&nbsp;</span>
<span class="ver"><b>10</b></span> <span class="text">ᾧ δέ τι χαρίζεσθε, κἀγώ·&nbsp;&nbsp; καὶ γὰρ ἐγὼ ὃ κεχάρισμαι, εἴ τι κεχάρισμαι, δι᾽ ὑμᾶς ἐν προσώπῳ Χριστοῦ,</span>
<span class="ver"><b>11</b></span> <span class="text">ἵνα μὴ πλεονεκτηθῶμεν ὑπὸ τοῦ σατανᾶ·&nbsp;&nbsp; οὐ γὰρ αὐτοῦ τὰ νοήματα ἀγνοοῦμεν.&nbsp;&nbsp;</span>
<span class="ver"><b>12</b></span> <span class="text">Ἐλθὼν δὲ εἰς τὴν Τρῳάδα εἰς τὸ εὐαγγέλιον τοῦ Χριστοῦ καὶ θύρας μοι ἀνεῳγμένης ἐν κυρίῳ,</span>
<span class="ver"><b>13</b></span> <span class="text">οὐκ ἔσχηκα ἄνεσιν τῷ πνεύματί μου τῷ μὴ εὑρεῖν με Τίτον τὸν ἀδελφόν μου, ἀλλὰ ἀποταξάμενος αὐτοῖς ἐξῆλθον εἰς Μακεδονίαν.&nbsp;&nbsp;</span>
<span class="ver"><b>14</b></span> <span class="text">Τῷ δὲ θεῷ χάρις τῷ πάντοτε θριαμβεύοντι ἡμᾶς ἐν τῷ Χριστῷ καὶ τὴν ὀσμὴν τῆς γνώσεως αὐτοῦ φανεροῦντι δι᾽ ἡμῶν ἐν παντὶ τόπῳ·&nbsp;&nbsp;</span>
<span class="ver"><b>15</b></span> <span class="text">ὅτι Χριστοῦ εὐωδία ἐσμὲν τῷ θεῷ ἐν τοῖς σῳζομένοις καὶ ἐν τοῖς ἀπολλυμένοις,</span>
<span class="ver"><b>16</b></span> <span class="text">οἷς μὲν ὀσμὴ ἐκ θανάτου εἰς θάνατον, οἷς δὲ ὀσμὴ ἐκ ζωῆς εἰς ζωήν.&nbsp;&nbsp; καὶ πρὸς ταῦτα τίς ἱκανός;&nbsp;&nbsp;</span>
<span class="ver"><b>17</b></span> <span class="text">οὐ γάρ ἐσμεν ὡς οἱ πολλοὶ καπηλεύοντες τὸν λόγον τοῦ θεοῦ, ἀλλ᾽ ὡς ἐξ εἰλικρινείας, ἀλλ᾽ ὡς ἐκ θεοῦ κατέναντι θεοῦ ἐν Χριστῷ λαλοῦμεν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;3</div>
<span class="ver"><b>1</b></span> <span class="text">Ἀρχόμεθα πάλιν ἑαυτοὺς συνιστάνειν;&nbsp;&nbsp; ἢ μὴ χρῄζομεν ὥς τινες συστατικῶν ἐπιστολῶν πρὸς ὑμᾶς ἢ ἐξ ὑμῶν;&nbsp;&nbsp;</span>
<span class="ver"><b>2</b></span> <span class="text">ἡ ἐπιστολὴ ἡμῶν ὑμεῖς ἐστε, ἐνγεγραμμένη ἐν ταῖς καρδίαις ἡμῶν, γινωσκομένη καὶ ἀναγινωσκομένη ὑπὸ πάντων ἀνθρώπων,</span>
<span class="ver"><b>3</b></span> <span class="text">φανερούμενοι ὅτι ἐστὲ ἐπιστολὴ Χριστοῦ διακονηθεῖσα ὑφ᾽ ἡμῶν, ἐνγεγραμμένη οὐ μέλανι ἀλλὰ πνεύματι θεοῦ ζῶντος, οὐκ ἐν πλαξὶν λιθίναις ἀλλ᾽ ἐν πλαξὶν καρδίαις σαρκίναις.&nbsp;&nbsp;</span>
<span class="ver"><b>4</b></span> <span class="text">Πεποίθησιν δὲ τοιαύτην ἔχομεν διὰ τοῦ Χριστοῦ πρὸς τὸν θεόν.&nbsp;&nbsp;</span>
<span class="ver"><b>5</b></span> <span class="text">οὐχ ὅτι ἀφ᾽ ἑαυτῶν ἱκανοί ἐσμεν λογίσασθαί τι ὡς ἐξ ἑαυτῶν, ἀλλ᾽ ἡ ἱκανότης ἡμῶν ἐκ τοῦ θεοῦ,</span>
<span class="ver"><b>6</b></span> <span class="text">ὃς καὶ ἱκάνωσεν ἡμᾶς διακόνους καινῆς διαθήκης, οὐ γράμματος ἀλλὰ πνεύματος·&nbsp;&nbsp; τὸ γὰρ γράμμα ἀποκτέννει, τὸ δὲ πνεῦμα ζῳοποιεῖ.&nbsp;&nbsp;</span>
<span class="ver"><b>7</b></span> <span class="text">Εἰ δὲ ἡ διακονία τοῦ θανάτου ἐν γράμμασιν ἐντετυπωμένη λίθοις ἐγενήθη ἐν δόξῃ, ὥστε μὴ δύνασθαι ἀτενίσαι τοὺς υἱοὺς Ἰσραὴλ εἰς τὸ πρόσωπον Μωϋσέως διὰ τὴν δόξαν τοῦ προσώπου αὐτοῦ τὴν καταργουμένην,</span>
<span class="ver"><b>8</b></span> <span class="text">πῶς οὐχὶ μᾶλλον ἡ διακονία τοῦ πνεύματος ἔσται ἐν δόξῃ;&nbsp;&nbsp;</span>
<span class="ver"><b>9</b></span> <span class="text">εἰ γὰρ τῇ διακονίᾳ τῆς κατακρίσεως δόξα, πολλῷ μᾶλλον περισσεύει ἡ διακονία τῆς δικαιοσύνης δόξῃ.&nbsp;&nbsp;</span>
<span class="ver"><b>10</b></span> <span class="text">καὶ γὰρ οὐ δεδόξασται τὸ δεδοξασμένον ἐν τούτῳ τῷ μέρει εἵνεκεν τῆς ὑπερβαλλούσης δόξης.&nbsp;&nbsp;</span>
<span class="ver"><b>11</b></span> <span class="text">εἰ γὰρ τὸ καταργούμενον διὰ δόξης, πολλῷ μᾶλλον τὸ μένον ἐν δόξῃ.&nbsp;&nbsp;</span>
<span class="ver"><b>12</b></span> <span class="text">Ἔχοντες οὖν τοιαύτην ἐλπίδα πολλῇ παρρησίᾳ χρώμεθα</span>
<span class="ver"><b>13</b></span> <span class="text">καὶ οὐ καθάπερ Μωϋσῆς ἐτίθει κάλυμμα ἐπὶ τὸ πρόσωπον αὐτοῦ πρὸς τὸ μὴ ἀτενίσαι τοὺς υἱοὺς Ἰσραὴλ εἰς τὸ τέλος τοῦ καταργουμένου.&nbsp;&nbsp;</span>
<span class="ver"><b>14</b></span> <span class="text">ἀλλὰ ἐπωρώθη τὰ νοήματα αὐτῶν.&nbsp;&nbsp; ἄχρι γὰρ τῆς σήμερον ἡμέρας τὸ αὐτὸ κάλυμμα ἐπὶ τῇ ἀναγνώσει τῆς παλαιᾶς διαθήκης μένει, μὴ ἀνακαλυπτόμενον ὅτι ἐν Χριστῷ καταργεῖται·&nbsp;&nbsp;</span>
<span class="ver"><b>15</b></span> <span class="text">ἀλλ᾽ ἕως σήμερον ἡνίκα ἂν ἀναγινώσκηται Μωϋσῆς, κάλυμμα ἐπὶ τὴν καρδίαν αὐτῶν κεῖται·&nbsp;&nbsp;</span>
<span class="ver"><b>16</b></span> <span class="text">ἡνίκα δὲ ἐὰν ἐπιστρέψῃ πρὸς κύριον, περιαιρεῖται τὸ κάλυμμα.&nbsp;&nbsp;</span>
<span class="ver"><b>17</b></span> <span class="text">ὁ δὲ κύριος τὸ πνεῦμά ἐστιν·&nbsp;&nbsp; οὗ δὲ τὸ πνεῦμα κυρίου, ἐλευθερία.&nbsp;&nbsp;</span>
<span class="ver"><b>18</b></span> <span class="text">ἡμεῖς δὲ πάντες ἀνακεκαλυμμένῳ προσώπῳ τὴν δόξαν κυρίου κατοπτριζόμενοι τὴν αὐτὴν εἰκόνα μεταμορφούμεθα ἀπὸ δόξης εἰς δόξαν καθάπερ ἀπὸ κυρίου πνεύματος.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;4</div>
<span class="ver"><b>1</b></span> <span class="text">Διὰ τοῦτο, ἔχοντες τὴν διακονίαν ταύτην καθὼς ἠλεήθημεν, οὐκ ἐνκακοῦμεν.&nbsp;&nbsp;</span>
<span class="ver"><b>2</b></span> <span class="text">ἀλλὰ ἀπειπάμεθα τὰ κρυπτὰ τῆς αἰσχύνης, μὴ περιπατοῦντες ἐν πανουργίᾳ μηδὲ δολοῦντες τὸν λόγον τοῦ θεοῦ ἀλλὰ τῇ φανερώσει τῆς ἀληθείας συνιστάνοντες ἑαυτοὺς πρὸς πᾶσαν συνείδησιν ἀνθρώπων ἐνώπιον τοῦ θεοῦ.&nbsp;&nbsp;</span>
<span class="ver"><b>3</b></span> <span class="text">εἰ δὲ καὶ ἔστιν κεκαλυμμένον τὸ εὐαγγέλιον ἡμῶν, ἐν τοῖς ἀπολλυμένοις ἐστὶν κεκαλυμμένον,</span>
<span class="ver"><b>4</b></span> <span class="text">ἐν οἷς ὁ θεὸς τοῦ αἰῶνος τούτου ἐτύφλωσεν τὰ νοήματα τῶν ἀπίστων εἰς τὸ μὴ αὐγάσαι τὸν φωτισμὸν τοῦ εὐαγγελίου τῆς δόξης τοῦ Χριστοῦ, ὅς ἐστιν εἰκὼν τοῦ θεοῦ.&nbsp;&nbsp;</span>
<span class="ver"><b>5</b></span> <span class="text">Οὐ γὰρ ἑαυτοὺς κηρύσσομεν ἀλλὰ Ἰησοῦν Χριστὸν κύριον, ἑαυτοὺς δὲ δούλους ὑμῶν διὰ Ἰησοῦν.&nbsp;&nbsp;</span>
<span class="ver"><b>6</b></span> <span class="text">ὅτι ὁ θεὸς ὁ εἰπών·&nbsp;&nbsp; ἐκ σκότους φῶς λάμψει, ὃς ἔλαμψεν ἐν ταῖς καρδίαις ἡμῶν πρὸς φωτισμὸν τῆς γνώσεως τῆς δόξης τοῦ θεοῦ ἐν προσώπῳ Ἰησοῦ Χριστοῦ.&nbsp;&nbsp;</span>
<span class="ver"><b>7</b></span> <span class="text">Ἔχομεν δὲ τὸν θησαυρὸν τοῦτον ἐν ὀστρακίνοις σκεύεσιν, ἵνα ἡ ὑπερβολὴ τῆς δυνάμεως ᾖ τοῦ θεοῦ καὶ μὴ ἐξ ἡμῶν·&nbsp;&nbsp;</span>
<span class="ver"><b>8</b></span> <span class="text">ἐν παντὶ θλιβόμενοι ἀλλ᾽ οὐ στενοχωρούμενοι, ἀπορούμενοι ἀλλ᾽ οὐκ ἐξαπορούμενοι,</span>
<span class="ver"><b>9</b></span> <span class="text">διωκόμενοι ἀλλ᾽ οὐκ ἐνκαταλειπόμενοι, καταβαλλόμενοι ἀλλ᾽ οὐκ ἀπολλύμενοι,</span>
<span class="ver"><b>10</b></span> <span class="text">πάντοτε τὴν νέκρωσιν τοῦ Ἰησοῦ ἐν τῷ σώματι περιφέροντες, ἵνα καὶ ἡ ζωὴ τοῦ Ἰησοῦ ἐν τῷ σώματι ἡμῶν φανερωθῇ.&nbsp;&nbsp;</span>
<span class="ver"><b>11</b></span> <span class="text">ἀεὶ γὰρ ἡμεῖς οἱ ζῶντες εἰς θάνατον παραδιδόμεθα διὰ Ἰησοῦν, ἵνα καὶ ἡ ζωὴ τοῦ Ἰησοῦ φανερωθῇ ἐν τῇ θνητῇ σαρκὶ ἡμῶν.&nbsp;&nbsp;</span>
<span class="ver"><b>12</b></span> <span class="text">ὥστε ὁ θάνατος ἐν ἡμῖν ἐνεργεῖται, ἡ δὲ ζωὴ ἐν ὑμῖν.&nbsp;&nbsp;</span>
<span class="ver"><b>13</b></span> <span class="text">Ἔχοντες δὲ τὸ αὐτὸ πνεῦμα τῆς πίστεως κατὰ τὸ γεγραμμένον·&nbsp;&nbsp; ἐπίστευσα, διὸ ἐλάλησα, καὶ ἡμεῖς πιστεύομεν, διὸ καὶ λαλοῦμεν,</span>
<span class="ver"><b>14</b></span> <span class="text">εἰδότες ὅτι ὁ ἐγείρας τὸν Ἰησοῦν καὶ ἡμᾶς σὺν Ἰησοῦ ἐγερεῖ καὶ παραστήσει σὺν ὑμῖν.&nbsp;&nbsp;</span>
<span class="ver"><b>15</b></span> <span class="text">τὰ γὰρ πάντα δι᾽ ὑμᾶς, ἵνα ἡ χάρις πλεονάσασα διὰ τῶν πλειόνων τὴν εὐχαριστίαν περισσεύσῃ εἰς τὴν δόξαν τοῦ θεοῦ.&nbsp;&nbsp;</span>
<span class="ver"><b>16</b></span> <span class="text">Διὸ οὐκ ἐνκακοῦμεν, ἀλλ᾽ εἰ καὶ ὁ ἔξω ἡμῶν ἄνθρωπος διαφθείρεται, ἀλλ᾽ ὁ ἔσω ἡμῶν ἀνακαινοῦται ἡμέρᾳ καὶ ἡμέρᾳ.&nbsp;&nbsp;</span>
<span class="ver"><b>17</b></span> <span class="text">τὸ γὰρ παραυτίκα ἐλαφρὸν τῆς θλίψεως ἡμῶν καθ᾽ ὑπερβολὴν εἰς ὑπερβολὴν αἰώνιον βάρος δόξης κατεργάζεται ἡμῖν,</span>
<span class="ver"><b>18</b></span> <span class="text">μὴ σκοπούντων ἡμῶν τὰ βλεπόμενα ἀλλὰ τὰ μὴ βλεπόμενα·&nbsp;&nbsp; τὰ γὰρ βλεπόμενα πρόσκαιρα, τὰ δὲ μὴ βλεπόμενα αἰώνια.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;5</div>
<span class="ver"><b>1</b></span> <span class="text">Οἴδαμεν γὰρ ὅτι ἐὰν ἡ ἐπίγειος ἡμῶν οἰκία τοῦ σκήνους καταλυθῇ, οἰκοδομὴν ἐκ θεοῦ ἔχομεν, οἰκίαν ἀχειροποίητον αἰώνιον ἐν τοῖς οὐρανοῖς.&nbsp;&nbsp;</span>
<span class="ver"><b>2</b></span> <span class="text">καὶ γὰρ ἐν τούτῳ στενάζομεν τὸ οἰκητήριον ἡμῶν τὸ ἐξ οὐρανοῦ ἐπενδύσασθαι ἐπιποθοῦντες,</span>
<span class="ver"><b>3</b></span> <span class="text">εἴπερ καὶ ἐνδυσάμενοι οὐ γυμνοὶ εὑρεθησόμεθα.&nbsp;&nbsp;</span>
<span class="ver"><b>4</b></span> <span class="text">καὶ γὰρ οἱ ὄντες ἐν τῷ σκήνει στενάζομεν βαρούμενοι, ἐφ᾽ ᾧ οὐ θέλομεν ἐκδύσασθαι ἀλλ᾽ ἐπενδύσασθαι, ἵνα καταποθῇ τὸ θνητὸν ὑπὸ τῆς ζωῆς.&nbsp;&nbsp;</span>
<span class="ver"><b>5</b></span> <span class="text">ὁ δὲ κατεργασάμενος ἡμᾶς εἰς αὐτὸ τοῦτο θεός, ὁ δοὺς ἡμῖν τὸν ἀρραβῶνα τοῦ πνεύματος.&nbsp;&nbsp;</span>
<span class="ver"><b>6</b></span> <span class="text">Θαρροῦντες οὖν πάντοτε καὶ εἰδότες ὅτι ἐνδημοῦντες ἐν τῷ σώματι ἐκδημοῦμεν ἀπὸ τοῦ κυρίου·&nbsp;&nbsp;</span>
<span class="ver"><b>7</b></span> <span class="text">διὰ πίστεως γὰρ περιπατοῦμεν, οὐ διὰ εἴδους·&nbsp;&nbsp;</span>
<span class="ver"><b>8</b></span> <span class="text">θαρροῦμεν δὲ καὶ εὐδοκοῦμεν μᾶλλον ἐκδημῆσαι ἐκ τοῦ σώματος καὶ ἐνδημῆσαι πρὸς τὸν κύριον.&nbsp;&nbsp;</span>
<span class="ver"><b>9</b></span> <span class="text">διὸ καὶ φιλοτιμούμεθα, εἴτε ἐνδημοῦντες εἴτε ἐκδημοῦντες, εὐάρεστοι αὐτῷ εἶναι.&nbsp;&nbsp;</span>
<span class="ver"><b>10</b></span> <span class="text">τοὺς γὰρ πάντας ἡμᾶς φανερωθῆναι δεῖ ἔμπροσθεν τοῦ βήματος τοῦ Χριστοῦ, ἵνα κομίσηται ἕκαστος τὰ διὰ τοῦ σώματος πρὸς ἃ ἔπραξεν, εἴτε ἀγαθὸν εἴτε κακὸν.&nbsp;&nbsp;</span>
<span class="ver"><b>11</b></span> <span class="text">Εἰδότες οὖν τὸν φόβον τοῦ κυρίου ἀνθρώπους πείθομεν, θεῷ δὲ πεφανερώμεθα·&nbsp;&nbsp; ἐλπίζω δὲ καὶ ἐν ταῖς συνειδήσεσιν ὑμῶν πεφανερῶσθαι.&nbsp;&nbsp;</span>
<span class="ver"><b>12</b></span> <span class="text">οὐ πάλιν ἑαυτοὺς συνιστάνομεν ὑμῖν ἀλλὰ ἀφορμὴν διδόντες ὑμῖν καυχήματος ὑπὲρ ἡμῶν, ἵνα ἔχητε πρὸς τοὺς ἐν προσώπῳ καυχωμένους καὶ μὴ ἐν καρδίᾳ.&nbsp;&nbsp;</span>
<span class="ver"><b>13</b></span> <span class="text">εἴτε γὰρ ἐξέστημεν, θεῷ·&nbsp;&nbsp; εἴτε σωφρονοῦμεν, ὑμῖν.&nbsp;&nbsp;</span>
<span class="ver"><b>14</b></span> <span class="text">ἡ γὰρ ἀγάπη τοῦ Χριστοῦ συνέχει ἡμᾶς, κρίναντας τοῦτο, ὅτι εἷς ὑπὲρ πάντων ἀπέθανεν, ἄρα οἱ πάντες ἀπέθανον·&nbsp;&nbsp;</span>
<span class="ver"><b>15</b></span> <span class="text">καὶ ὑπὲρ πάντων ἀπέθανεν, ἵνα οἱ ζῶντες μηκέτι ἑαυτοῖς ζῶσιν ἀλλὰ τῷ ὑπὲρ αὐτῶν ἀποθανόντι καὶ ἐγερθέντι.&nbsp;&nbsp;</span>
<span class="ver"><b>16</b></span> <span class="text">Ὥστε ἡμεῖς ἀπὸ τοῦ νῦν οὐδένα οἴδαμεν κατὰ σάρκα·&nbsp;&nbsp; εἰ καὶ ἐγνώκαμεν κατὰ σάρκα Χριστόν, ἀλλὰ νῦν οὐκέτι γινώσκομεν.&nbsp;&nbsp;</span>
<span class="ver"><b>17</b></span> <span class="text">ὥστε εἴ τις ἐν Χριστῷ, καινὴ κτίσις·&nbsp;&nbsp; τὰ ἀρχαῖα παρῆλθεν, ἰδοὺ γέγονεν καινά.&nbsp;&nbsp;</span>
<span class="ver"><b>18</b></span> <span class="text">τὰ δὲ πάντα ἐκ τοῦ θεοῦ τοῦ καταλλάξαντος ἡμᾶς ἑαυτῷ διὰ Χριστοῦ καὶ δόντος ἡμῖν τὴν διακονίαν τῆς καταλλαγῆς,</span>
<span class="ver"><b>19</b></span> <span class="text">ὡς ὅτι θεὸς ἦν ἐν Χριστῷ κόσμον καταλλάσσων ἑαυτῷ, μὴ λογιζόμενος αὐτοῖς τὰ παραπτώματα αὐτῶν καὶ θέμενος ἐν ἡμῖν τὸν λόγον τῆς καταλλαγῆς.&nbsp;&nbsp;</span>
<span class="ver"><b>20</b></span> <span class="text">Ὑπὲρ Χριστοῦ οὖν πρεσβεύομεν ὡς τοῦ θεοῦ παρακαλοῦντος δι᾽ ἡμῶν·&nbsp;&nbsp; δεόμεθα ὑπὲρ Χριστοῦ, καταλλάγητε τῷ θεῷ.&nbsp;&nbsp;</span>
<span class="ver"><b>21</b></span> <span class="text">τὸν μὴ γνόντα ἁμαρτίαν ὑπὲρ ἡμῶν ἁμαρτίαν ἐποίησεν, ἵνα ἡμεῖς γενώμεθα δικαιοσύνη θεοῦ ἐν αὐτῷ.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;6</div>
<span class="ver"><b>1</b></span> <span class="text">Συνεργοῦντες δὲ καὶ παρακαλοῦμεν μὴ εἰς κενὸν τὴν χάριν τοῦ θεοῦ δέξασθαι ὑμᾶς·&nbsp;&nbsp;</span>
<span class="ver"><b>2</b></span> <span class="text">λέγει γάρ·&nbsp;&nbsp; καιρῷ δεκτῷ ἐπήκουσά σου καὶ ἐν ἡμέρᾳ σωτηρίας ἐβοήθησά σοι.&nbsp;&nbsp; ἰδοὺ νῦν καιρὸς εὐπρόσδεκτος, ἰδοὺ νῦν ἡμέρα σωτηρίας.&nbsp;&nbsp;</span>
<span class="ver"><b>3</b></span> <span class="text">Μηδεμίαν ἐν μηδενὶ διδόντες προσκοπήν, ἵνα μὴ μωμηθῇ ἡ διακονία,</span>
<span class="ver"><b>4</b></span> <span class="text">ἀλλ᾽ ἐν παντὶ συνιστάντες ἑαυτοὺς ὡς θεοῦ διάκονοι, ἐν ὑπομονῇ πολλῇ, ἐν θλίψεσιν, ἐν ἀνάγκαις, ἐν στενοχωρίαις,</span>
<span class="ver"><b>5</b></span> <span class="text">ἐν πληγαῖς, ἐν φυλακαῖς, ἐν ἀκαταστασίαις, ἐν κόποις, ἐν ἀγρυπνίαις, ἐν νηστείαις,</span>
<span class="ver"><b>6</b></span> <span class="text">ἐν ἁγνότητι, ἐν γνώσει, ἐν μακροθυμίᾳ, ἐν χρηστότητι, ἐν πνεύματι ἁγίῳ, ἐν ἀγάπῃ ἀνυποκρίτῳ,</span>
<span class="ver"><b>7</b></span> <span class="text">ἐν λόγῳ ἀληθείας, ἐν δυνάμει θεοῦ·&nbsp;&nbsp; διὰ τῶν ὅπλων τῆς δικαιοσύνης τῶν δεξιῶν καὶ ἀριστερῶν,</span>
<span class="ver"><b>8</b></span> <span class="text">διὰ δόξης καὶ ἀτιμίας, διὰ δυσφημίας καὶ εὐφημίας·&nbsp;&nbsp; ὡς πλάνοι καὶ ἀληθεῖς,</span>
<span class="ver"><b>9</b></span> <span class="text">ὡς ἀγνοούμενοι καὶ ἐπιγινωσκόμενοι, ὡς ἀποθνῄσκοντες καὶ ἰδοὺ ζῶμεν, ὡς παιδευόμενοι καὶ μὴ θανατούμενοι,</span>
<span class="ver"><b>10</b></span> <span class="text">ὡς λυπούμενοι ἀεὶ δὲ χαίροντες, ὡς πτωχοὶ πολλοὺς δὲ πλουτίζοντες, ὡς μηδὲν ἔχοντες καὶ πάντα κατέχοντες.&nbsp;&nbsp;</span>
<span class="ver"><b>11</b></span> <span class="text">Τὸ στόμα ἡμῶν ἀνέῳγεν πρὸς ὑμᾶς, Κορίνθιοι, ἡ καρδία ἡμῶν πεπλάτυνται·&nbsp;&nbsp;</span>
<span class="ver"><b>12</b></span> <span class="text">οὐ στενοχωρεῖσθε ἐν ἡμῖν, στενοχωρεῖσθε δὲ ἐν τοῖς σπλάγχνοις ὑμῶν·&nbsp;&nbsp;</span>
<span class="ver"><b>13</b></span> <span class="text">τὴν δὲ αὐτὴν ἀντιμισθίαν, ὡς τέκνοις λέγω, πλατύνθητε καὶ ὑμεῖς.&nbsp;&nbsp;</span>
<span class="ver"><b>14</b></span> <span class="text">Μὴ γίνεσθε ἑτεροζυγοῦντες ἀπίστοις·&nbsp;&nbsp; τίς γὰρ μετοχὴ δικαιοσύνῃ καὶ ἀνομίᾳ, ἢ τίς κοινωνία φωτὶ πρὸς σκότος;&nbsp;&nbsp;</span>
<span class="ver"><b>15</b></span> <span class="text">τίς δὲ συμφώνησις Χριστοῦ πρὸς Βελιάρ, ἢ τίς μερὶς πιστῷ μετὰ ἀπίστου;&nbsp;&nbsp;</span>
<span class="ver"><b>16</b></span> <span class="text">τίς δὲ συνκατάθεσις ναῷ θεοῦ μετὰ εἰδώλων;&nbsp;&nbsp; ἡμεῖς γὰρ ναὸς θεοῦ ἐσμεν ζῶντος, καθὼς εἶπεν ὁ θεὸς ὅτι ἐνοικήσω ἐν αὐτοῖς καὶ ἐνπεριπατήσω καὶ ἔσομαι αὐτῶν θεὸς καὶ αὐτοὶ ἔσονταί μου λαός.&nbsp;&nbsp;</span>
<span class="ver"><b>17</b></span> <span class="text">διὸ ἐξέλθατε ἐκ μέσου αὐτῶν καὶ ἀφορίσθητε, λέγει κύριος, καὶ ἀκαθάρτου μὴ ἅπτεσθε·&nbsp;&nbsp; κἀγὼ εἰσδέξομαι ὑμᾶς</span>
<span class="ver"><b>18</b></span> <span class="text">καὶ ἔσομαι ὑμῖν εἰς πατέρα καὶ ὑμεῖς ἔσεσθέ μοι εἰς υἱοὺς καὶ θυγατέρας, λέγει κύριος παντοκράτωρ.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;7</div>
<span class="ver"><b>1</b></span> <span class="text">Ταύτας οὖν ἔχοντες τὰς ἐπαγγελίας, ἀγαπητοί, καθαρίσωμεν ἑαυτοὺς ἀπὸ παντὸς μολυσμοῦ σαρκὸς καὶ πνεύματος, ἐπιτελοῦντες ἁγιωσύνην ἐν φόβῳ θεοῦ.&nbsp;&nbsp;</span>
<span class="ver"><b>2</b></span> <span class="text">Χωρήσατε ἡμᾶς·&nbsp;&nbsp; οὐδένα ἠδικήσαμεν, οὐδένα ἐφθείραμεν, οὐδένα ἐπλεονεκτήσαμεν.&nbsp;&nbsp;</span>
<span class="ver"><b>3</b></span> <span class="text">πρὸς κατάκρισιν οὐ λέγω·&nbsp;&nbsp; προείρηκα γὰρ ὅτι ἐν ταῖς καρδίαις ἡμῶν ἐστε εἰς τὸ συναποθανεῖν καὶ συνζῆν.&nbsp;&nbsp;</span>
<span class="ver"><b>4</b></span> <span class="text">πολλή μοι παρρησία πρὸς ὑμᾶς, πολλή μοι καύχησις ὑπὲρ ὑμῶν·&nbsp;&nbsp; πεπλήρωμαι τῇ παρακλήσει, ὑπερπερισσεύομαι τῇ χαρᾷ ἐπὶ πάσῃ τῇ θλίψει ἡμῶν.&nbsp;&nbsp;</span>
<span class="ver"><b>5</b></span> <span class="text">Καὶ γὰρ ἐλθόντων ἡμῶν εἰς Μακεδονίαν οὐδεμίαν ἔσχηκεν ἄνεσιν ἡ σὰρξ ἡμῶν ἀλλ᾽ ἐν παντὶ θλιβόμενοι·&nbsp;&nbsp; ἔξωθεν μάχαι, ἔσωθεν φόβοι.&nbsp;&nbsp;</span>
<span class="ver"><b>6</b></span> <span class="text">ἀλλ᾽ ὁ παρακαλῶν τοὺς ταπεινοὺς παρεκάλεσεν ἡμᾶς ὁ θεὸς ἐν τῇ παρουσίᾳ Τίτου,</span>
<span class="ver"><b>7</b></span> <span class="text">οὐ μόνον δὲ ἐν τῇ παρουσίᾳ αὐτοῦ ἀλλὰ καὶ ἐν τῇ παρακλήσει ᾗ παρεκλήθη ἐφ᾽ ὑμῖν, ἀναγγέλλων ἡμῖν τὴν ὑμῶν ἐπιπόθησιν, τὸν ὑμῶν ὀδυρμόν, τὸν ὑμῶν ζῆλον ὑπὲρ ἐμοῦ ὥστε με μᾶλλον χαρῆναι.&nbsp;&nbsp;</span>
<span class="ver"><b>8</b></span> <span class="text">Ὅτι εἰ καὶ ἐλύπησα ὑμᾶς ἐν τῇ ἐπιστολῇ, οὐ μεταμέλομαι·&nbsp;&nbsp; εἰ καὶ μετεμελόμην, βλέπω ὅτι ἡ ἐπιστολὴ ἐκείνη εἰ καὶ πρὸς ὥραν ἐλύπησεν ὑμᾶς,</span>
<span class="ver"><b>9</b></span> <span class="text">νῦν χαίρω, οὐχ ὅτι ἐλυπήθητε ἀλλ᾽ ὅτι ἐλυπήθητε εἰς μετάνοιαν·&nbsp;&nbsp; ἐλυπήθητε γὰρ κατὰ θεόν, ἵνα ἐν μηδενὶ ζημιωθῆτε ἐξ ἡμῶν.&nbsp;&nbsp;</span>
<span class="ver"><b>10</b></span> <span class="text">ἡ γὰρ κατὰ θεὸν λύπη μετάνοιαν εἰς σωτηρίαν ἀμεταμέλητον ἐργάζεται·&nbsp;&nbsp; ἡ δὲ τοῦ κόσμου λύπη θάνατον κατεργάζεται.&nbsp;&nbsp;</span>
<span class="ver"><b>11</b></span> <span class="text">ἰδοὺ γὰρ αὐτὸ τοῦτο τὸ κατὰ θεὸν λυπηθῆναι πόσην κατειργάσατο ὑμῖν σπουδήν, ἀλλὰ ἀπολογίαν, ἀλλὰ ἀγανάκτησιν, ἀλλὰ φόβον, ἀλλὰ ἐπιπόθησιν, ἀλλὰ ζῆλον, ἀλλὰ ἐκδίκησιν.&nbsp;&nbsp; ἐν παντὶ συνεστήσατε ἑαυτοὺς ἁγνοὺς εἶναι τῷ πράγματι.&nbsp;&nbsp;</span>
<span class="ver"><b>12</b></span> <span class="text">ἄρα εἰ καὶ ἔγραψα ὑμῖν, οὐχ ἕνεκεν τοῦ ἀδικήσαντος οὐδὲ ἕνεκεν τοῦ ἀδικηθέντος ἀλλ᾽ ἕνεκεν τοῦ φανερωθῆναι τὴν σπουδὴν ὑμῶν τὴν ὑπὲρ ἡμῶν πρὸς ὑμᾶς ἐνώπιον τοῦ θεοῦ.&nbsp;&nbsp;</span>
<span class="ver"><b>13</b></span> <span class="text">διὰ τοῦτο παρακεκλήμεθα.&nbsp;&nbsp; Ἐπὶ δὲ τῇ παρακλήσει ἡμῶν περισσοτέρως μᾶλλον ἐχάρημεν ἐπὶ τῇ χαρᾷ Τίτου, ὅτι ἀναπέπαυται τὸ πνεῦμα αὐτοῦ ἀπὸ πάντων ὑμῶν·&nbsp;&nbsp;</span>
<span class="ver"><b>14</b></span> <span class="text">ὅτι εἴ τι αὐτῷ ὑπὲρ ὑμῶν κεκαύχημαι, οὐ κατῃσχύνθην, ἀλλ᾽ ὡς πάντα ἐν ἀληθείᾳ ἐλαλήσαμεν ὑμῖν, οὕτως καὶ ἡ καύχησις ἡμῶν ἡ ἐπὶ Τίτου ἀλήθεια ἐγενήθη.&nbsp;&nbsp;</span>
<span class="ver"><b>15</b></span> <span class="text">καὶ τὰ σπλάγχνα αὐτοῦ περισσοτέρως εἰς ὑμᾶς ἐστιν ἀναμιμνῃσκομένου τὴν πάντων ὑμῶν ὑπακοήν, ὡς μετὰ φόβου καὶ τρόμου ἐδέξασθε αὐτόν.&nbsp;&nbsp;</span>
<span class="ver"><b>16</b></span> <span class="text">χαίρω ὅτι ἐν παντὶ θαρρῶ ἐν ὑμῖν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;8</div>
<span class="ver"><b>1</b></span> <span class="text">Γνωρίζομεν δὲ ὑμῖν, ἀδελφοί, τὴν χάριν τοῦ θεοῦ τὴν δεδομένην ἐν ταῖς ἐκκλησίαις τῆς Μακεδονίας,</span>
<span class="ver"><b>2</b></span> <span class="text">ὅτι ἐν πολλῇ δοκιμῇ θλίψεως ἡ περισσεία τῆς χαρᾶς αὐτῶν καὶ ἡ κατὰ βάθους πτωχεία αὐτῶν ἐπερίσσευσεν εἰς τὸ πλοῦτος τῆς ἁπλότητος αὐτῶν·&nbsp;&nbsp;</span>
<span class="ver"><b>3</b></span> <span class="text">ὅτι κατὰ δύναμιν, μαρτυρῶ, καὶ παρὰ δύναμιν, αὐθαίρετοι</span>
<span class="ver"><b>4</b></span> <span class="text">μετὰ πολλῆς παρακλήσεως δεόμενοι ἡμῶν τὴν χάριν καὶ τὴν κοινωνίαν τῆς διακονίας τῆς εἰς τοὺς ἁγίους,</span>
<span class="ver"><b>5</b></span> <span class="text">καὶ οὐ καθὼς ἠλπίσαμεν ἀλλ᾽ ἑαυτοὺς ἔδωκαν πρῶτον τῷ κυρίῳ καὶ ἡμῖν διὰ θελήματος θεοῦ</span>
<span class="ver"><b>6</b></span> <span class="text">εἰς τὸ παρακαλέσαι ἡμᾶς Τίτον, ἵνα καθὼς προενήρξατο οὕτως καὶ ἐπιτελέσῃ εἰς ὑμᾶς καὶ τὴν χάριν ταύτην.&nbsp;&nbsp;</span>
<span class="ver"><b>7</b></span> <span class="text">Ἀλλ᾽ ὥσπερ ἐν παντὶ περισσεύετε, πίστει καὶ λόγῳ καὶ γνώσει καὶ πάσῃ σπουδῇ καὶ τῇ ἐξ ἡμῶν ἐν ὑμῖν ἀγάπῃ, ἵνα καὶ ἐν ταύτῃ τῇ χάριτι περισσεύητε.&nbsp;&nbsp;</span>
<span class="ver"><b>8</b></span> <span class="text">Οὐ κατ᾽ ἐπιταγὴν λέγω ἀλλὰ διὰ τῆς ἑτέρων σπουδῆς καὶ τὸ τῆς ὑμετέρας ἀγάπης γνήσιον δοκιμάζων·&nbsp;&nbsp;</span>
<span class="ver"><b>9</b></span> <span class="text">γινώσκετε γὰρ τὴν χάριν τοῦ κυρίου ἡμῶν Ἰησοῦ Χριστοῦ, ὅτι δι᾽ ὑμᾶς ἐπτώχευσεν πλούσιος ὤν, ἵνα ὑμεῖς τῇ ἐκείνου πτωχείᾳ πλουτήσητε.&nbsp;&nbsp;</span>
<span class="ver"><b>10</b></span> <span class="text">καὶ γνώμην ἐν τούτῳ δίδωμι·&nbsp;&nbsp; τοῦτο γὰρ ὑμῖν συμφέρει, οἵτινες οὐ μόνον τὸ ποιῆσαι ἀλλὰ καὶ τὸ θέλειν προενήρξασθε ἀπὸ πέρυσι·&nbsp;&nbsp;</span>
<span class="ver"><b>11</b></span> <span class="text">νυνὶ δὲ καὶ τὸ ποιῆσαι ἐπιτελέσατε, ὅπως καθάπερ ἡ προθυμία τοῦ θέλειν, οὕτως καὶ τὸ ἐπιτελέσαι ἐκ τοῦ ἔχειν.&nbsp;&nbsp;</span>
<span class="ver"><b>12</b></span> <span class="text">εἰ γὰρ ἡ προθυμία πρόκειται, καθὸ ἐὰν ἔχῃ εὐπρόσδεκτος, οὐ καθὸ οὐκ ἔχει.&nbsp;&nbsp;</span>
<span class="ver"><b>13</b></span> <span class="text">οὐ γὰρ ἵνα ἄλλοις ἄνεσις, ὑμῖν θλῖψις, ἀλλ᾽ ἐξ ἰσότητος·&nbsp;&nbsp;</span>
<span class="ver"><b>14</b></span> <span class="text">ἐν τῷ νῦν καιρῷ τὸ ὑμῶν περίσσευμα εἰς τὸ ἐκείνων ὑστέρημα, ἵνα καὶ τὸ ἐκείνων περίσσευμα γένηται εἰς τὸ ὑμῶν ὑστέρημα, ὅπως γένηται ἰσότης,</span>
<span class="ver"><b>15</b></span> <span class="text">καθὼς γέγραπται·&nbsp;&nbsp; ὁ τὸ πολὺ οὐκ ἐπλεόνασεν, καὶ ὁ τὸ ὀλίγον οὐκ ἠλαττόνησεν.&nbsp;&nbsp;</span>
<span class="ver"><b>16</b></span> <span class="text">Χάρις δὲ τῷ θεῷ τῷ δόντι τὴν αὐτὴν σπουδὴν ὑπὲρ ὑμῶν ἐν τῇ καρδίᾳ Τίτου,</span>
<span class="ver"><b>17</b></span> <span class="text">ὅτι τὴν μὲν παράκλησιν ἐδέξατο, σπουδαιότερος δὲ ὑπάρχων αὐθαίρετος ἐξῆλθεν πρὸς ὑμᾶς.&nbsp;&nbsp;</span>
<span class="ver"><b>18</b></span> <span class="text">συνεπέμψαμεν δὲ μετ᾽ αὐτοῦ τὸν ἀδελφὸν οὗ ὁ ἔπαινος ἐν τῷ εὐαγγελίῳ διὰ πασῶν τῶν ἐκκλησιῶν,</span>
<span class="ver"><b>19</b></span> <span class="text">οὐ μόνον δέ, ἀλλὰ καὶ χειροτονηθεὶς ὑπὸ τῶν ἐκκλησιῶν συνέκδημος ἡμῶν σὺν τῇ χάριτι ταύτῃ τῇ διακονουμένῃ ὑφ᾽ ἡμῶν πρὸς τὴν τοῦ κυρίου δόξαν καὶ προθυμίαν ἡμῶν,</span>
<span class="ver"><b>20</b></span> <span class="text">στελλόμενοι τοῦτο, μή τις ἡμᾶς μωμήσηται ἐν τῇ ἁδρότητι ταύτῃ τῇ διακονουμένῃ ὑφ᾽ ἡμῶν·&nbsp;&nbsp;</span>
<span class="ver"><b>21</b></span> <span class="text">προνοοῦμεν γὰρ καλὰ οὐ μόνον ἐνώπιον κυρίου ἀλλὰ καὶ ἐνώπιον ἀνθρώπων.&nbsp;&nbsp;</span>
<span class="ver"><b>22</b></span> <span class="text">συνεπέμψαμεν δὲ αὐτοῖς τὸν ἀδελφὸν ἡμῶν ὃν ἐδοκιμάσαμεν ἐν πολλοῖς πολλάκις σπουδαῖον ὄντα, νυνὶ δὲ πολὺ σπουδαιότερον πεποιθήσει πολλῇ τῇ εἰς ὑμᾶς.&nbsp;&nbsp;</span>
<span class="ver"><b>23</b></span> <span class="text">εἴτε ὑπὲρ Τίτου, κοινωνὸς ἐμὸς καὶ εἰς ὑμᾶς συνεργός·&nbsp;&nbsp; εἴτε ἀδελφοὶ ἡμῶν, ἀπόστολοι ἐκκλησιῶν, δόξα Χριστοῦ.&nbsp;&nbsp;</span>
<span class="ver"><b>24</b></span> <span class="text">τὴν οὖν ἔνδειξιν τῆς ἀγάπης ὑμῶν καὶ ἡμῶν καυχήσεως ὑπὲρ ὑμῶν εἰς αὐτοὺς ἐνδεικνύμενοι εἰς πρόσωπον τῶν ἐκκλησιῶν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;9</div>
<span class="ver"><b>1</b></span> <span class="text">Περὶ μὲν γὰρ τῆς διακονίας τῆς εἰς τοὺς ἁγίους περισσόν μοί ἐστιν τὸ γράφειν ὑμῖν·&nbsp;&nbsp;</span>
<span class="ver"><b>2</b></span> <span class="text">οἶδα γὰρ τὴν προθυμίαν ὑμῶν ἣν ὑπὲρ ὑμῶν καυχῶμαι Μακεδόσιν, ὅτι Ἀχαΐα παρεσκεύασται ἀπὸ πέρυσι, καὶ τὸ ὑμῶν ζῆλος ἠρέθισεν τοὺς πλείονας.&nbsp;&nbsp;</span>
<span class="ver"><b>3</b></span> <span class="text">ἔπεμψα δὲ τοὺς ἀδελφούς, ἵνα μὴ τὸ καύχημα ἡμῶν τὸ ὑπὲρ ὑμῶν κενωθῇ ἐν τῷ μέρει τούτῳ, ἵνα καθὼς ἔλεγον παρεσκευασμένοι ἦτε,</span>
<span class="ver"><b>4</b></span> <span class="text">μή πως ἐὰν ἔλθωσιν σὺν ἐμοὶ Μακεδόνες καὶ εὕρωσιν ὑμᾶς ἀπαρασκευάστους καταισχυνθῶμεν ἡμεῖς, ἵνα μὴ λέγω ὑμεῖς, ἐν τῇ ὑποστάσει ταύτῃ.&nbsp;&nbsp;</span>
<span class="ver"><b>5</b></span> <span class="text">ἀναγκαῖον οὖν ἡγησάμην παρακαλέσαι τοὺς ἀδελφούς, ἵνα προέλθωσιν εἰς ὑμᾶς καὶ προκαταρτίσωσιν τὴν προεπηγγελμένην εὐλογίαν ὑμῶν, ταύτην ἑτοίμην εἶναι οὕτως ὡς εὐλογίαν καὶ μὴ ὡς πλεονεξίαν.&nbsp;&nbsp;</span>
<span class="ver"><b>6</b></span> <span class="text">Τοῦτο δέ, ὁ σπείρων φειδομένως φειδομένως καὶ θερίσει, καὶ ὁ σπείρων ἐπ᾽ εὐλογίαις ἐπ᾽ εὐλογίαις καὶ θερίσει.&nbsp;&nbsp;</span>
<span class="ver"><b>7</b></span> <span class="text">ἕκαστος καθὼς προῄρηται τῇ καρδίᾳ, μὴ ἐκ λύπης ἢ ἐξ ἀνάγκης·&nbsp;&nbsp; ἱλαρὸν γὰρ δότην ἀγαπᾷ ὁ θεός.&nbsp;&nbsp;</span>
<span class="ver"><b>8</b></span> <span class="text">δυνατεῖ δὲ ὁ θεὸς πᾶσαν χάριν περισσεῦσαι εἰς ὑμᾶς, ἵνα ἐν παντὶ πάντοτε πᾶσαν αὐτάρκειαν ἔχοντες περισσεύητε εἰς πᾶν ἔργον ἀγαθόν,</span>
<span class="ver"><b>9</b></span> <span class="text">καθὼς γέγραπται·&nbsp;&nbsp; ἐσκόρπισεν, ἔδωκεν τοῖς πένησιν, ἡ δικαιοσύνη αὐτοῦ μένει εἰς τὸν αἰῶνα.&nbsp;&nbsp;</span>
<span class="ver"><b>10</b></span> <span class="text">ὁ δὲ ἐπιχορηγῶν σπόρον τῷ σπείροντι καὶ ἄρτον εἰς βρῶσιν χορηγήσει καὶ πληθυνεῖ τὸν σπόρον ὑμῶν καὶ αὐξήσει τὰ γενήματα τῆς δικαιοσύνης ὑμῶν.&nbsp;&nbsp;</span>
<span class="ver"><b>11</b></span> <span class="text">ἐν παντὶ πλουτιζόμενοι εἰς πᾶσαν ἁπλότητα, ἥτις κατεργάζεται δι᾽ ἡμῶν εὐχαριστίαν τῷ θεῷ·&nbsp;&nbsp;</span>
<span class="ver"><b>12</b></span> <span class="text">ὅτι ἡ διακονία τῆς λειτουργίας ταύτης οὐ μόνον ἐστὶν προσαναπληροῦσα τὰ ὑστερήματα τῶν ἁγίων, ἀλλὰ καὶ περισσεύουσα διὰ πολλῶν εὐχαριστιῶν τῷ θεῷ.&nbsp;&nbsp;</span>
<span class="ver"><b>13</b></span> <span class="text">διὰ τῆς δοκιμῆς τῆς διακονίας ταύτης δοξάζοντες τὸν θεὸν ἐπὶ τῇ ὑποταγῇ τῆς ὁμολογίας ὑμῶν εἰς τὸ εὐαγγέλιον τοῦ Χριστοῦ καὶ ἁπλότητι τῆς κοινωνίας εἰς αὐτοὺς καὶ εἰς πάντας,</span>
<span class="ver"><b>14</b></span> <span class="text">καὶ αὐτῶν δεήσει ὑπὲρ ὑμῶν ἐπιποθούντων ὑμᾶς διὰ τὴν ὑπερβάλλουσαν χάριν τοῦ θεοῦ ἐφ᾽ ὑμῖν.&nbsp;&nbsp;</span>
<span class="ver"><b>15</b></span> <span class="text">Χάρις τῷ θεῷ ἐπὶ τῇ ἀνεκδιηγήτῳ αὐτοῦ δωρεᾷ.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;10</div>
<span class="ver"><b>1</b></span> <span class="text">Αὐτὸς δὲ ἐγὼ Παῦλος παρακαλῶ ὑμᾶς διὰ τῆς πραΰτητος καὶ ἐπιεικείας τοῦ Χριστοῦ, ὃς κατὰ πρόσωπον μὲν ταπεινὸς ἐν ὑμῖν, ἀπὼν δὲ θαρρῶ εἰς ὑμᾶς·&nbsp;&nbsp;</span>
<span class="ver"><b>2</b></span> <span class="text">δέομαι δὲ τὸ μὴ παρὼν θαρρῆσαι τῇ πεποιθήσει ᾗ λογίζομαι τολμῆσαι ἐπί τινας τοὺς λογιζομένους ἡμᾶς ὡς κατὰ σάρκα περιπατοῦντας.&nbsp;&nbsp;</span>
<span class="ver"><b>3</b></span> <span class="text">Ἐν σαρκὶ γὰρ περιπατοῦντες οὐ κατὰ σάρκα στρατευόμεθα,</span>
<span class="ver"><b>4</b></span> <span class="text">τὰ γὰρ ὅπλα τῆς στρατείας ἡμῶν οὐ σαρκικὰ ἀλλὰ δυνατὰ τῷ θεῷ πρὸς καθαίρεσιν ὀχυρωμάτων, λογισμοὺς καθαιροῦντες</span>
<span class="ver"><b>5</b></span> <span class="text">καὶ πᾶν ὕψωμα ἐπαιρόμενον κατὰ τῆς γνώσεως τοῦ θεοῦ, καὶ αἰχμαλωτίζοντες πᾶν νόημα εἰς τὴν ὑπακοὴν τοῦ Χριστοῦ,</span>
<span class="ver"><b>6</b></span> <span class="text">καὶ ἐν ἑτοίμῳ ἔχοντες ἐκδικῆσαι πᾶσαν παρακοήν, ὅταν πληρωθῇ ὑμῶν ἡ ὑπακοή.&nbsp;&nbsp;</span>
<span class="ver"><b>7</b></span> <span class="text">Τὰ κατὰ πρόσωπον βλέπετε.&nbsp;&nbsp; εἴ τις πέποιθεν ἑαυτῷ Χριστοῦ εἶναι, τοῦτο λογιζέσθω πάλιν ἐφ᾽ ἑαυτοῦ, ὅτι καθὼς αὐτὸς Χριστοῦ, οὕτως καὶ ἡμεῖς.&nbsp;&nbsp;</span>
<span class="ver"><b>8</b></span> <span class="text">ἐάν τε γὰρ περισσότερόν τι καυχήσωμαι περὶ τῆς ἐξουσίας ἡμῶν ἧς ἔδωκεν ὁ κύριος εἰς οἰκοδομὴν καὶ οὐκ εἰς καθαίρεσιν ὑμῶν, οὐκ αἰσχυνθήσομαι.&nbsp;&nbsp;</span>
<span class="ver"><b>9</b></span> <span class="text">ἵνα μὴ δόξω ὡς ἂν ἐκφοβεῖν ὑμᾶς διὰ τῶν ἐπιστολῶν·&nbsp;&nbsp;</span>
<span class="ver"><b>10</b></span> <span class="text">ὅτι αἱ ἐπιστολαὶ μέν, φησίν, βαρεῖαι καὶ ἰσχυραί, ἡ δὲ παρουσία τοῦ σώματος ἀσθενὴς καὶ ὁ λόγος ἐξουθενημένος.&nbsp;&nbsp;</span>
<span class="ver"><b>11</b></span> <span class="text">τοῦτο λογιζέσθω ὁ τοιοῦτος, ὅτι οἷοί ἐσμεν τῷ λόγῳ δι᾽ ἐπιστολῶν ἀπόντες, τοιοῦτοι καὶ παρόντες τῷ ἔργῳ.&nbsp;&nbsp;</span>
<span class="ver"><b>12</b></span> <span class="text">Οὐ γὰρ τολμῶμεν ἐνκρῖναι ἢ συνκρῖναι ἑαυτούς τισιν τῶν ἑαυτοὺς συνιστανόντων, ἀλλὰ αὐτοὶ ἐν ἑαυτοῖς ἑαυτοὺς μετροῦντες καὶ συνκρίνοντες ἑαυτοὺς ἑαυτοῖς οὐ συνιᾶσιν.&nbsp;&nbsp;</span>
<span class="ver"><b>13</b></span> <span class="text">ἡμεῖς δὲ οὐκ εἰς τὰ ἄμετρα καυχησόμεθα ἀλλὰ κατὰ τὸ μέτρον τοῦ κανόνος οὗ ἐμέρισεν ἡμῖν ὁ θεὸς μέτρου, ἐφικέσθαι ἄχρι καὶ ὑμῶν.&nbsp;&nbsp;</span>
<span class="ver"><b>14</b></span> <span class="text">οὐ γὰρ ὡς μὴ ἐφικνούμενοι εἰς ὑμᾶς ὑπερεκτείνομεν ἑαυτούς, ἄχρι γὰρ καὶ ὑμῶν ἐφθάσαμεν ἐν τῷ εὐαγγελίῳ τοῦ Χριστοῦ,</span>
<span class="ver"><b>15</b></span> <span class="text">οὐκ εἰς τὰ ἄμετρα καυχώμενοι ἐν ἀλλοτρίοις κόποις, ἐλπίδα δὲ ἔχοντες αὐξανομένης τῆς πίστεως ὑμῶν ἐν ὑμῖν μεγαλυνθῆναι κατὰ τὸν κανόνα ἡμῶν εἰς περισσείαν</span>
<span class="ver"><b>16</b></span> <span class="text">εἰς τὰ ὑπερέκεινα ὑμῶν εὐαγγελίσασθαι, οὐκ ἐν ἀλλοτρίῳ κανόνι εἰς τὰ ἕτοιμα καυχήσασθαι.&nbsp;&nbsp;</span>
<span class="ver"><b>17</b></span> <span class="text">Ὁ δὲ καυχώμενος ἐν κυρίῳ καυχάσθω·&nbsp;&nbsp;</span>
<span class="ver"><b>18</b></span> <span class="text">οὐ γὰρ ὁ ἑαυτὸν συνιστάνων, ἐκεῖνός ἐστιν δόκιμος, ἀλλὰ ὃν ὁ κύριος συνίστησιν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;11</div>
<span class="ver"><b>1</b></span> <span class="text">Ὄφελον ἀνείχεσθέ μου μικρόν τι ἀφροσύνης·&nbsp;&nbsp; ἀλλὰ καὶ ἀνέχεσθέ μου.&nbsp;&nbsp;</span>
<span class="ver"><b>2</b></span> <span class="text">ζηλῶ γὰρ ὑμᾶς θεοῦ ζήλῳ, ἡρμοσάμην γὰρ ὑμᾶς ἑνὶ ἀνδρὶ παρθένον ἁγνὴν παραστῆσαι τῷ Χριστῷ·&nbsp;&nbsp;</span>
<span class="ver"><b>3</b></span> <span class="text">φοβοῦμαι δὲ μή πως, ὡς ὁ ὄφις ἐξηπάτησεν Εὕαν ἐν τῇ πανουργίᾳ αὐτοῦ, φθαρῇ τὰ νοήματα ὑμῶν ἀπὸ τῆς ἁπλότητος καὶ τῆς ἁγνότητος τῆς εἰς τὸν Χριστόν.&nbsp;&nbsp;</span>
<span class="ver"><b>4</b></span> <span class="text">εἰ μὲν γὰρ ὁ ἐρχόμενος ἄλλον Ἰησοῦν κηρύσσει ὃν οὐκ ἐκηρύξαμεν, ἢ πνεῦμα ἕτερον λαμβάνετε ὃ οὐκ ἐλάβετε, ἢ εὐαγγέλιον ἕτερον ὃ οὐκ ἐδέξασθε, καλῶς ἀνέχεσθε.&nbsp;&nbsp;</span>
<span class="ver"><b>5</b></span> <span class="text">Λογίζομαι γὰρ μηδὲν ὑστερηκέναι τῶν ὑπερλίαν ἀποστόλων.&nbsp;&nbsp;</span>
<span class="ver"><b>6</b></span> <span class="text">εἰ δὲ καὶ ἰδιώτης τῷ λόγῳ, ἀλλ᾽ οὐ τῇ γνώσει, ἀλλ᾽ ἐν παντὶ φανερώσαντες ἐν πᾶσιν εἰς ὑμᾶς.&nbsp;&nbsp;</span>
<span class="ver"><b>7</b></span> <span class="text">Ἢ ἁμαρτίαν ἐποίησα ἐμαυτὸν ταπεινῶν ἵνα ὑμεῖς ὑψωθῆτε, ὅτι δωρεὰν τὸ τοῦ θεοῦ εὐαγγέλιον εὐηγγελισάμην ὑμῖν;&nbsp;&nbsp;</span>
<span class="ver"><b>8</b></span> <span class="text">ἄλλας ἐκκλησίας ἐσύλησα λαβὼν ὀψώνιον πρὸς τὴν ὑμῶν διακονίαν,</span>
<span class="ver"><b>9</b></span> <span class="text">καὶ παρὼν πρὸς ὑμᾶς καὶ ὑστερηθεὶς οὐ κατενάρκησα οὐθενός·&nbsp;&nbsp; τὸ γὰρ ὑστέρημά μου προσανεπλήρωσαν οἱ ἀδελφοὶ ἐλθόντες ἀπὸ Μακεδονίας, καὶ ἐν παντὶ ἀβαρῆ ἐμαυτὸν ὑμῖν ἐτήρησα καὶ τηρήσω.&nbsp;&nbsp;</span>
<span class="ver"><b>10</b></span> <span class="text">ἔστιν ἀλήθεια Χριστοῦ ἐν ἐμοὶ ὅτι ἡ καύχησις αὕτη οὐ φραγήσεται εἰς ἐμὲ ἐν τοῖς κλίμασιν τῆς Ἀχαΐας.&nbsp;&nbsp;</span>
<span class="ver"><b>11</b></span> <span class="text">διὰ τί;&nbsp;&nbsp; ὅτι οὐκ ἀγαπῶ ὑμᾶς;&nbsp;&nbsp; ὁ θεὸς οἶδεν.&nbsp;&nbsp;</span>
<span class="ver"><b>12</b></span> <span class="text">Ὃ δὲ ποιῶ, καὶ ποιήσω, ἵνα ἐκκόψω τὴν ἀφορμὴν τῶν θελόντων ἀφορμήν, ἵνα ἐν ᾧ καυχῶνται εὑρεθῶσιν καθὼς καὶ ἡμεῖς.&nbsp;&nbsp;</span>
<span class="ver"><b>13</b></span> <span class="text">οἱ γὰρ τοιοῦτοι ψευδαπόστολοι, ἐργάται δόλιοι, μετασχηματιζόμενοι εἰς ἀποστόλους Χριστοῦ.&nbsp;&nbsp;</span>
<span class="ver"><b>14</b></span> <span class="text">καὶ οὐ θαῦμα·&nbsp;&nbsp; αὐτὸς γὰρ ὁ σατανᾶς μετασχηματίζεται εἰς ἄγγελον φωτός.&nbsp;&nbsp;</span>
<span class="ver"><b>15</b></span> <span class="text">οὐ μέγα οὖν εἰ καὶ οἱ διάκονοι αὐτοῦ μετασχηματίζονται ὡς διάκονοι δικαιοσύνης·&nbsp;&nbsp; ὧν τὸ τέλος ἔσται κατὰ τὰ ἔργα αὐτῶν.&nbsp;&nbsp;</span>
<span class="ver"><b>16</b></span> <span class="text">Πάλιν λέγω, μή τίς με δόξῃ ἄφρονα εἶναι·&nbsp;&nbsp; εἰ δὲ μή γε, κἂν ὡς ἄφρονα δέξασθέ με, ἵνα κἀγὼ μικρόν τι καυχήσωμαι.&nbsp;&nbsp;</span>
<span class="ver"><b>17</b></span> <span class="text">ὃ λαλῶ, οὐ κατὰ κύριον λαλῶ ἀλλ᾽ ὡς ἐν ἀφροσύνῃ, ἐν ταύτῃ τῇ ὑποστάσει τῆς καυχήσεως.&nbsp;&nbsp;</span>
<span class="ver"><b>18</b></span> <span class="text">ἐπεὶ πολλοὶ καυχῶνται κατὰ σάρκα, κἀγὼ καυχήσομαι.&nbsp;&nbsp;</span>
<span class="ver"><b>19</b></span> <span class="text">ἡδέως γὰρ ἀνέχεσθε τῶν ἀφρόνων φρόνιμοι ὄντες·&nbsp;&nbsp;</span>
<span class="ver"><b>20</b></span> <span class="text">ἀνέχεσθε γὰρ εἴ τις ὑμᾶς καταδουλοῖ, εἴ τις κατεσθίει, εἴ τις λαμβάνει, εἴ τις ἐπαίρεται, εἴ τις εἰς πρόσωπον ὑμᾶς δέρει.&nbsp;&nbsp;</span>
<span class="ver"><b>21</b></span> <span class="text">κατὰ ἀτιμίαν λέγω, ὡς ὅτι ἡμεῖς ἠσθενήκαμεν.&nbsp;&nbsp; Ἐν ᾧ δ᾽ ἄν τις τολμᾷ, ἐν ἀφροσύνῃ λέγω, τολμῶ κἀγώ.&nbsp;&nbsp;</span>
<span class="ver"><b>22</b></span> <span class="text">Ἑβραῖοί εἰσιν;&nbsp;&nbsp; κἀγώ.&nbsp;&nbsp; Ἰσραηλεῖταί εἰσιν;&nbsp;&nbsp; κἀγώ.&nbsp;&nbsp; σπέρμα Ἀβραάμ εἰσιν;&nbsp;&nbsp; κἀγώ.&nbsp;&nbsp;</span>
<span class="ver"><b>23</b></span> <span class="text">διάκονοι Χριστοῦ εἰσιν;&nbsp;&nbsp; παραφρονῶν λαλῶ, ὑπὲρ ἐγώ·&nbsp;&nbsp; ἐν κόποις περισσοτέρως, ἐν φυλακαῖς περισσοτέρως, ἐν πληγαῖς ὑπερβαλλόντως, ἐν θανάτοις πολλάκις.&nbsp;&nbsp;</span>
<span class="ver"><b>24</b></span> <span class="text">Ὑπὸ Ἰουδαίων πεντάκις τεσσεράκοντα παρὰ μίαν ἔλαβον,</span>
<span class="ver"><b>25</b></span> <span class="text">τρὶς ἐραβδίσθην, ἅπαξ ἐλιθάσθην, τρὶς ἐναυάγησα, νυχθήμερον ἐν τῷ βυθῷ πεποίηκα·&nbsp;&nbsp;</span>
<span class="ver"><b>26</b></span> <span class="text">ὁδοιπορίαις πολλάκις, κινδύνοις ποταμῶν, κινδύνοις λῃστῶν, κινδύνοις ἐκ γένους, κινδύνοις ἐξ ἐθνῶν, κινδύνοις ἐν πόλει, κινδύνοις ἐν ἐρημίᾳ, κινδύνοις ἐν θαλάσσῃ, κινδύνοις ἐν ψευδαδέλφοις,</span>
<span class="ver"><b>27</b></span> <span class="text">κόπῳ καὶ μόχθῳ, ἐν ἀγρυπνίαις πολλάκις, ἐν λιμῷ καὶ δίψει, ἐν νηστείαις πολλάκις, ἐν ψύχει καὶ γυμνότητι·&nbsp;&nbsp;</span>
<span class="ver"><b>28</b></span> <span class="text">χωρὶς τῶν παρεκτὸς ἡ ἐπίστασίς μοι ἡ καθ᾽ ἡμέραν, ἡ μέριμνα πασῶν τῶν ἐκκλησιῶν.&nbsp;&nbsp;</span>
<span class="ver"><b>29</b></span> <span class="text">τίς ἀσθενεῖ καὶ οὐκ ἀσθενῶ;&nbsp;&nbsp; τίς σκανδαλίζεται καὶ οὐκ ἐγὼ πυροῦμαι;&nbsp;&nbsp;</span>
<span class="ver"><b>30</b></span> <span class="text">Εἰ καυχᾶσθαι δεῖ, τὰ τῆς ἀσθενείας καυχήσομαι.&nbsp;&nbsp;</span>
<span class="ver"><b>31</b></span> <span class="text">ὁ θεὸς καὶ πατὴρ τοῦ κυρίου Ἰησοῦ οἶδεν, ὁ ὢν εὐλογητὸς εἰς τοὺς αἰῶνας, ὅτι οὐ ψεύδομαι.&nbsp;&nbsp;</span>
<span class="ver"><b>32</b></span> <span class="text">ἐν Δαμασκῷ ὁ ἐθνάρχης Ἁρέτα τοῦ βασιλέως ἐφρούρει τὴν πόλιν Δαμασκηνῶν πιάσαι με,</span>
<span class="ver"><b>33</b></span> <span class="text">καὶ διὰ θυρίδος ἐν σαργάνῃ ἐχαλάσθην διὰ τοῦ τείχους καὶ ἐξέφυγον τὰς χεῖρας αὐτοῦ.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;12</div>
<span class="ver"><b>1</b></span> <span class="text">Καυχᾶσθαι δεῖ, οὐ συμφέρον μέν, ἐλεύσομαι δὲ εἰς ὀπτασίας καὶ ἀποκαλύψεις κυρίου.&nbsp;&nbsp;</span>
<span class="ver"><b>2</b></span> <span class="text">οἶδα ἄνθρωπον ἐν Χριστῷ πρὸ ἐτῶν δεκατεσσάρων, εἴτε ἐν σώματι οὐκ οἶδα, εἴτε ἐκτὸς τοῦ σώματος οὐκ οἶδα, ὁ θεὸς οἶδεν, ἁρπαγέντα τὸν τοιοῦτον ἕως τρίτου οὐρανοῦ.&nbsp;&nbsp;</span>
<span class="ver"><b>3</b></span> <span class="text">καὶ οἶδα τὸν τοιοῦτον ἄνθρωπον, εἴτε ἐν σώματι εἴτε χωρὶς τοῦ σώματος οὐκ οἶδα, ὁ θεὸς οἶδεν,</span>
<span class="ver"><b>4</b></span> <span class="text">ὅτι ἡρπάγη εἰς τὸν παράδεισον καὶ ἤκουσεν ἄρρητα ῥήματα ἃ οὐκ ἐξὸν ἀνθρώπῳ λαλῆσαι.&nbsp;&nbsp;</span>
<span class="ver"><b>5</b></span> <span class="text">ὑπὲρ τοῦ τοιούτου καυχήσομαι, ὑπὲρ δὲ ἐμαυτοῦ οὐ καυχήσομαι εἰ μὴ ἐν ταῖς ἀσθενείαις.&nbsp;&nbsp;</span>
<span class="ver"><b>6</b></span> <span class="text">Ἐὰν γὰρ θελήσω καυχήσασθαι, οὐκ ἔσομαι ἄφρων, ἀλήθειαν γὰρ ἐρῶ·&nbsp;&nbsp; φείδομαι δέ, μή τις εἰς ἐμὲ λογίσηται ὑπὲρ ὃ βλέπει με ἢ ἀκούει ἐξ ἐμοῦ</span>
<span class="ver"><b>7</b></span> <span class="text">καὶ τῇ ὑπερβολῇ τῶν ἀποκαλύψεων.&nbsp;&nbsp; διὸ ἵνα μὴ ὑπεραίρωμαι, ἐδόθη μοι σκόλοψ τῇ σαρκί, ἄγγελος σατανᾶ, ἵνα με κολαφίζῃ, ἵνα μὴ ὑπεραίρωμαι.&nbsp;&nbsp;</span>
<span class="ver"><b>8</b></span> <span class="text">ὑπὲρ τούτου τρὶς τὸν κύριον παρεκάλεσα ἵνα ἀποστῇ ἀπ᾽ ἐμοῦ.&nbsp;&nbsp;</span>
<span class="ver"><b>9</b></span> <span class="text">καὶ εἴρηκέν μοι·&nbsp;&nbsp; ἀρκεῖ σοι ἡ χάρις μου, ἡ γὰρ δύναμις ἐν ἀσθενείᾳ τελεῖται.&nbsp;&nbsp; Ἥδιστα οὖν μᾶλλον καυχήσομαι ἐν ταῖς ἀσθενείαις μου, ἵνα ἐπισκηνώσῃ ἐπ᾽ ἐμὲ ἡ δύναμις τοῦ Χριστοῦ.&nbsp;&nbsp;</span>
<span class="ver"><b>10</b></span> <span class="text">διὸ εὐδοκῶ ἐν ἀσθενείαις, ἐν ὕβρεσιν, ἐν ἀνάγκαις, ἐν διωγμοῖς καὶ στενοχωρίαις, ὑπὲρ Χριστοῦ·&nbsp;&nbsp; ὅταν γὰρ ἀσθενῶ, τότε δυνατός εἰμι.&nbsp;&nbsp;</span>
<span class="ver"><b>11</b></span> <span class="text">Γέγονα ἄφρων, ὑμεῖς με ἠναγκάσατε.&nbsp;&nbsp; ἐγὼ γὰρ ὤφειλον ὑφ᾽ ὑμῶν συνίστασθαι·&nbsp;&nbsp; οὐδὲν γὰρ ὑστέρησα τῶν ὑπερλίαν ἀποστόλων εἰ καὶ οὐδέν εἰμι.&nbsp;&nbsp;</span>
<span class="ver"><b>12</b></span> <span class="text">τὰ μὲν σημεῖα τοῦ ἀποστόλου κατειργάσθη ἐν ὑμῖν ἐν πάσῃ ὑπομονῇ, σημείοις τε καὶ τέρασιν καὶ δυνάμεσιν.&nbsp;&nbsp;</span>
<span class="ver"><b>13</b></span> <span class="text">τί γάρ ἐστιν ὃ ἡσσώθητε ὑπὲρ τὰς λοιπὰς ἐκκλησίας, εἰ μὴ ὅτι αὐτὸς ἐγὼ οὐ κατενάρκησα ὑμῶν;&nbsp;&nbsp; χαρίσασθέ μοι τὴν ἀδικίαν ταύτην.&nbsp;&nbsp;</span>
<span class="ver"><b>14</b></span> <span class="text">Ἰδοὺ τρίτον τοῦτο ἑτοίμως ἔχω ἐλθεῖν πρὸς ὑμᾶς, καὶ οὐ καταναρκήσω·&nbsp;&nbsp; οὐ γὰρ ζητῶ τὰ ὑμῶν ἀλλὰ ὑμᾶς.&nbsp;&nbsp; οὐ γὰρ ὀφείλει τὰ τέκνα τοῖς γονεῦσιν θησαυρίζειν ἀλλὰ οἱ γονεῖς τοῖς τέκνοις.&nbsp;&nbsp;</span>
<span class="ver"><b>15</b></span> <span class="text">ἐγὼ δὲ ἥδιστα δαπανήσω καὶ ἐκδαπανηθήσομαι ὑπὲρ τῶν ψυχῶν ὑμῶν.&nbsp;&nbsp; εἰ περισσοτέρως ὑμᾶς ἀγαπῶν, ἧσσον ἀγαπῶμαι;&nbsp;&nbsp;</span>
<span class="ver"><b>16</b></span> <span class="text">Ἔστω δέ, ἐγὼ οὐ κατεβάρησα ὑμᾶς·&nbsp;&nbsp; ἀλλὰ ὑπάρχων πανοῦργος δόλῳ ὑμᾶς ἔλαβον.&nbsp;&nbsp;</span>
<span class="ver"><b>17</b></span> <span class="text">μή τινα ὧν ἀπέσταλκα πρὸς ὑμᾶς, δι᾽ αὐτοῦ ἐπλεονέκτησα ὑμᾶς;&nbsp;&nbsp;</span>
<span class="ver"><b>18</b></span> <span class="text">παρεκάλεσα Τίτον καὶ συναπέστειλα τὸν ἀδελφόν·&nbsp;&nbsp; μήτι ἐπλεονέκτησεν ὑμᾶς Τίτος;&nbsp;&nbsp; οὐ τῷ αὐτῷ πνεύματι περιεπατήσαμεν;&nbsp;&nbsp; οὐ τοῖς αὐτοῖς ἴχνεσιν;&nbsp;&nbsp;</span>
<span class="ver"><b>19</b></span> <span class="text">Πάλαι δοκεῖτε ὅτι ὑμῖν ἀπολογούμεθα.&nbsp;&nbsp; κατέναντι θεοῦ ἐν Χριστῷ λαλοῦμεν·&nbsp;&nbsp; τὰ δὲ πάντα, ἀγαπητοί, ὑπὲρ τῆς ὑμῶν οἰκοδομῆς.&nbsp;&nbsp;</span>
<span class="ver"><b>20</b></span> <span class="text">φοβοῦμαι γὰρ μή πως ἐλθὼν οὐχ οἵους θέλω εὕρω ὑμᾶς κἀγὼ εὑρεθῶ ὑμῖν οἷον οὐ θέλετε·&nbsp;&nbsp; μή πως ἔρις, ζῆλος, θυμοί, ἐριθεῖαι, καταλαλιαί, ψιθυρισμοί, φυσιώσεις, ἀκαταστασίαι·&nbsp;&nbsp;</span>
<span class="ver"><b>21</b></span> <span class="text">μὴ πάλιν ἐλθόντος μου ταπεινώσῃ με ὁ θεός μου πρὸς ὑμᾶς καὶ πενθήσω πολλοὺς τῶν προημαρτηκότων καὶ μὴ μετανοησάντων ἐπὶ τῇ ἀκαθαρσίᾳ καὶ πορνείᾳ καὶ ἀσελγείᾳ ᾗ ἔπραξαν.&nbsp;&nbsp;</span>
<br><br><div class="chap">ΠΡΟΣ ΚΟΡΙΝΘΙΟΥΣ Β &ensp;13</div>
<span class="ver"><b>1</b></span> <span class="text">Τρίτον τοῦτο ἔρχομαι πρὸς ὑμᾶς·&nbsp;&nbsp; ἐπὶ στόματος δύο μαρτύρων καὶ τριῶν σταθήσεται πᾶν ῥῆμα.&nbsp;&nbsp;</span>
<span class="ver"><b>2</b></span> <span class="text">προείρηκα καὶ προλέγω, ὡς παρὼν τὸ δεύτερον καὶ ἀπὼν νῦν, τοῖς προημαρτηκόσιν καὶ τοῖς λοιποῖς πᾶσιν, ὅτι ἐὰν ἔλθω εἰς τὸ πάλιν οὐ φείσομαι,</span>
<span class="ver"><b>3</b></span> <span class="text">ἐπεὶ δοκιμὴν ζητεῖτε τοῦ ἐν ἐμοὶ λαλοῦντος Χριστοῦ, ὃς εἰς ὑμᾶς οὐκ ἀσθενεῖ ἀλλὰ δυνατεῖ ἐν ὑμῖν.&nbsp;&nbsp;</span>
<span class="ver"><b>4</b></span> <span class="text">καὶ γὰρ ἐσταυρώθη ἐξ ἀσθενείας, ἀλλὰ ζῇ ἐκ δυνάμεως θεοῦ.&nbsp;&nbsp; καὶ γὰρ ἡμεῖς ἀσθενοῦμεν ἐν αὐτῷ, ἀλλὰ ζήσομεν σὺν αὐτῷ ἐκ δυνάμεως θεοῦ εἰς ὑμᾶς.&nbsp;&nbsp;</span>
<span class="ver"><b>5</b></span> <span class="text">Ἑαυτοὺς πειράζετε εἰ ἐστὲ ἐν τῇ πίστει, ἑαυτοὺς δοκιμάζετε·&nbsp;&nbsp; ἢ οὐκ ἐπιγινώσκετε ἑαυτοὺς ὅτι Ἰησοῦς Χριστὸς ἐν ὑμῖν;&nbsp;&nbsp; εἰ μήτι ἀδόκιμοί ἐστε.&nbsp;&nbsp;</span>
<span class="ver"><b>6</b></span> <span class="text">ἐλπίζω δὲ ὅτι γνώσεσθε ὅτι ἡμεῖς οὐκ ἐσμὲν ἀδόκιμοι.&nbsp;&nbsp;</span>
<span class="ver"><b>7</b></span> <span class="text">εὐχόμεθα δὲ πρὸς τὸν θεὸν μὴ ποιῆσαι ὑμᾶς κακὸν μηδέν, οὐχ ἵνα ἡμεῖς δόκιμοι φανῶμεν, ἀλλ᾽ ἵνα ὑμεῖς τὸ καλὸν ποιῆτε, ἡμεῖς δὲ ὡς ἀδόκιμοι ὦμεν.&nbsp;&nbsp;</span>
<span class="ver"><b>8</b></span> <span class="text">οὐ γὰρ δυνάμεθά τι κατὰ τῆς ἀληθείας ἀλλὰ ὑπὲρ τῆς ἀληθείας.&nbsp;&nbsp;</span>
<span class="ver"><b>9</b></span> <span class="text">χαίρομεν γὰρ ὅταν ἡμεῖς ἀσθενῶμεν, ὑμεῖς δὲ δυνατοὶ ἦτε·&nbsp;&nbsp; τοῦτο καὶ εὐχόμεθα, τὴν ὑμῶν κατάρτισιν.&nbsp;&nbsp;</span>
<span class="ver"><b>10</b></span> <span class="text">Διὰ τοῦτο ταῦτα ἀπὼν γράφω, ἵνα παρὼν μὴ ἀποτόμως χρήσωμαι κατὰ τὴν ἐξουσίαν ἣν ὁ κύριος ἔδωκέν μοι εἰς οἰκοδομὴν καὶ οὐκ εἰς καθαίρεσιν.&nbsp;&nbsp;</span>
<span class="ver"><b>11</b></span> <span class="text">Λοιπόν, ἀδελφοί, χαίρετε, καταρτίζεσθε, παρακαλεῖσθε, τὸ αὐτὸ φρονεῖτε, εἰρηνεύετε, καὶ ὁ θεὸς τῆς ἀγάπης καὶ εἰρήνης ἔσται μεθ᾽ ὑμῶν.&nbsp;&nbsp;</span>
<span class="ver"><b>12</b></span> <span class="text">Ἀσπάσασθε ἀλλήλους ἐν ἁγίῳ φιλήματι.&nbsp;&nbsp; Ἀσπάζονται ὑμᾶς οἱ ἅγιοι πάντες.&nbsp;&nbsp;</span>
<span class="ver"><b>13</b></span> <span class="text">Ἡ χάρις τοῦ κυρίου Ἰησοῦ Χριστοῦ καὶ ἡ ἀγάπη τοῦ θεοῦ καὶ ἡ κοινωνία τοῦ ἁγίου πνεύματος μετὰ πάντων ὑμῶν.&nbsp;&nbsp;</span>

<h3><center>ΠΡΟΣ ΓΑΛΑΤΑΣ</center></h3>
<br><br><div class="chap">ΠΡΟΣ ΓΑΛΑΤΑΣ &ensp;1</div>
<span class="ver"><b>1</b></span> <span class="text">Παῦλος ἀπόστολος οὐκ ἀπ᾽ ἀνθρώπων οὐδὲ δι᾽ ἀνθρώπου ἀλλὰ διὰ Ἰησοῦ Χριστοῦ καὶ θεοῦ πατρὸς τοῦ ἐγείραντος αὐτὸν ἐκ νεκρῶν,</span>
<span class="ver"><b>2</b></span> <span class="text">καὶ οἱ σὺν ἐμοὶ πάντες ἀδελφοὶ ταῖς ἐκκλησίαις τῆς Γαλατίας,</span>
<span class="ver"><b>3</b></span> <span class="text">χάρις ὑμῖν καὶ εἰρήνη ἀπὸ θεοῦ πατρὸς καὶ κυρίου ἡμῶν Ἰησοῦ Χριστοῦ</span>
<span class="ver"><b>4</b></span> <span class="text">τοῦ δόντος ἑαυτὸν περὶ τῶν ἁμαρτιῶν ἡμῶν, ὅπως ἐξέληται ἡμᾶς ἐκ τοῦ αἰῶνος τοῦ ἐνεστῶτος πονηροῦ κατὰ τὸ θέλημα τοῦ θεοῦ καὶ πατρὸς ἡμῶν,</span>
<span class="ver"><b>5</b></span> <span class="text">ᾧ ἡ δόξα εἰς τοὺς αἰῶνας τῶν αἰώνων, ἀμήν.&nbsp;&nbsp;</span>
<span class="ver"><b>6</b></span> <span class="text">Θαυμάζω ὅτι οὕτως ταχέως μετατίθεσθε ἀπὸ τοῦ καλέσαντος ὑμᾶς ἐν χάριτι Χριστοῦ εἰς ἕτερον εὐαγγέλιον,</span>
<span class="ver"><b>7</b></span> <span class="text">ὃ οὐκ ἔστιν ἄλλο, εἰ μή τινές εἰσιν οἱ ταράσσοντες ὑμᾶς καὶ θέλοντες μεταστρέψαι τὸ εὐαγγέλιον τοῦ Χριστοῦ.&nbsp;&nbsp;</span>
<span class="ver"><b>8</b></span> <span class="text">ἀλλὰ καὶ ἐὰν ἡμεῖς ἢ ἄγγελος ἐξ οὐρανοῦ εὐαγγελίζηται ὑμῖν παρ᾽ ὃ εὐηγγελισάμεθα ὑμῖν, ἀνάθεμα ἔστω.&nbsp;&nbsp;</span>
<span class="ver"><b>9</b></span> <span class="text">ὡς προειρήκαμεν καὶ ἄρτι πάλιν λέγω·&nbsp;&nbsp; εἴ τις ὑμᾶς εὐαγγελίζεται παρ᾽ ὃ παρελάβετε, ἀνάθεμα ἔστω.&nbsp;&nbsp;</span>
<span class="ver"><b>10</b></span> <span class="text">Ἄρτι γὰρ ἀνθρώπους πείθω ἢ τὸν θεόν;&nbsp;&nbsp; ἢ ζητῶ ἀνθρώποις ἀρέσκειν;&nbsp;&nbsp; εἰ ἔτι ἀνθρώποις ἤρεσκον, Χριστοῦ δοῦλος οὐκ ἂν ἤμην.&nbsp;&nbsp;</span>
<span class="ver"><b>11</b></span> <span class="text">Γνωρίζω γὰρ ὑμῖν, ἀδελφοί, τὸ εὐαγγέλιον τὸ εὐαγγελισθὲν ὑπ᾽ ἐμοῦ ὅτι οὐκ ἔστιν κατὰ ἄνθρωπον·&nbsp;&nbsp;</span>
<span class="ver"><b>12</b></span> <span class="text">οὐδὲ γὰρ ἐγὼ παρὰ ἀνθρώπου παρέλαβον αὐτὸ οὔτε ἐδιδάχθην, ἀλλὰ δι᾽ ἀποκαλύψεως Ἰησοῦ Χριστοῦ.&nbsp;&nbsp;</span>
<span class="ver"><b>13</b></span> <span class="text">Ἠκούσατε γὰρ τὴν ἐμὴν ἀναστροφήν ποτε ἐν τῷ Ἰουδαϊσμῷ, ὅτι καθ᾽ ὑπερβολὴν ἐδίωκον τὴν ἐκκλησίαν τοῦ θεοῦ καὶ ἐπόρθουν αὐτήν,</span>
<span class="ver"><b>14</b></span> <span class="text">καὶ προέκοπτον ἐν τῷ Ἰουδαϊσμῷ ὑπὲρ πολλοὺς συνηλικιώτας ἐν τῷ γένει μου, περισσοτέρως ζηλωτὴς ὑπάρχων τῶν πατρικῶν μου παραδόσεων.&nbsp;&nbsp;</span>
<span class="ver"><b>15</b></span> <span class="text">Ὅτε δὲ εὐδόκησεν ὁ ἀφορίσας με ἐκ κοιλίας μητρός μου καὶ καλέσας διὰ τῆς χάριτος αὐτοῦ</span>
<span class="ver"><b>16</b></span> <span class="text">ἀποκαλύψαι τὸν υἱὸν αὐτοῦ ἐν ἐμοί, ἵνα εὐαγγελίζωμαι αὐτὸν ἐν τοῖς ἔθνεσιν, εὐθέως οὐ προσανεθέμην σαρκὶ καὶ αἵματι</span>
<span class="ver"><b>17</b></span> <span class="text">οὐδὲ ἀνῆλθον εἰς Ἱεροσόλυμα πρὸς τοὺς πρὸ ἐμοῦ ἀποστόλους, ἀλλὰ ἀπῆλθον εἰς Ἀραβίαν καὶ πάλιν ὑπέστρεψα εἰς Δαμασκόν.&nbsp;&nbsp;</span>
<span class="ver"><b>18</b></span> <span class="text">Ἔπειτα μετὰ ἔτη τρία ἀνῆλθον εἰς Ἱεροσόλυμα ἱστορῆσαι Κηφᾶν καὶ ἐπέμεινα πρὸς αὐτὸν ἡμέρας δεκαπέντε,</span>
<span class="ver"><b>19</b></span> <span class="text">ἕτερον δὲ τῶν ἀποστόλων οὐκ εἶδον εἰ μὴ Ἰάκωβον τὸν ἀδελφὸν τοῦ κυρίου.&nbsp;&nbsp;</span>
<span class="ver"><b>20</b></span> <span class="text">ἃ δὲ γράφω ὑμῖν, ἰδοὺ ἐνώπιον τοῦ θεοῦ ὅτι οὐ ψεύδομαι.&nbsp;&nbsp;</span>
<span class="ver"><b>21</b></span> <span class="text">Ἔπειτα ἦλθον εἰς τὰ κλίματα τῆς Συρίας καὶ τῆς Κιλικίας·&nbsp;&nbsp;</span>
<span class="ver"><b>22</b></span> <span class="text">ἤμην δὲ ἀγνοούμενος τῷ προσώπῳ ταῖς ἐκκλησίαις τῆς Ἰουδαίας ταῖς ἐν Χριστῷ.&nbsp;&nbsp;</span>
<span class="ver"><b>23</b></span> <span class="text">μόνον δὲ ἀκούοντες ἦσαν ὅτι ὁ διώκων ἡμᾶς ποτε νῦν εὐαγγελίζεται τὴν πίστιν ἥν ποτε ἐπόρθει,</span>
<span class="ver"><b>24</b></span> <span class="text">καὶ ἐδόξαζον ἐν ἐμοὶ τὸν θεόν.&nbsp;&nbsp;</span>
<br><br><div class="chap">ΠΡΟΣ ΓΑΛΑΤΑΣ &ensp;2</div>
<span class="ver"><b>1</b></span> <span class="text">Ἔπειτα διὰ δεκατεσσάρων ἐτῶν πάλιν ἀνέβην εἰς Ἱεροσόλυμα μετὰ Βαρναβᾶ συνπαραλαβὼν καὶ Τίτον·&nbsp;&nbsp;</span>
<span class="ver"><b>2</b></span> <span class="text">ἀνέβην δὲ κατὰ ἀποκάλυψιν·&nbsp;&nbsp; καὶ ἀνεθέμην αὐτοῖς τὸ εὐαγγέλιον ὃ κηρύσσω ἐν τοῖς ἔθνεσιν, κατ᾽ ἰδίαν δὲ τοῖς δοκοῦσιν, μή πως εἰς κενὸν τρέχω ἢ ἔδραμον.&nbsp;&nbsp;</span>
<span class="ver"><b>3</b></span> <span class="text">ἀλλ᾽ οὐδὲ Τίτος ὁ σὺν ἐμοί, Ἕλλην ὤν, ἠναγκάσθη περιτμηθῆναι·&nbsp;&nbsp;</span>
<span class="ver"><b>4</b></span> <span class="text">διὰ δὲ τοὺς παρεισάκτους ψευδαδέλφους, οἵτινες παρεισῆλθον κατασκοπῆσαι τὴν ἐλευθερίαν ἡμῶν ἣν ἔχομεν ἐν Χριστῷ Ἰησοῦ, ἵνα ἡμᾶς καταδουλώσουσιν,</span>
<span class="ver"><b>5</b></span> <span class="text">οἷς οὐδὲ πρὸς ὥραν εἴξαμεν τῇ ὑποταγῇ, ἵνα ἡ ἀλήθεια τοῦ εὐαγγελίου διαμείνῃ πρὸς ὑμᾶς.&nbsp;&nbsp;</span>
<span class="ver"><b>6</b></span> <span class="text">Ἀπὸ δὲ τῶν δοκούντων εἶναί τι, – ὁποῖοί ποτε ἦσαν οὐδέν μοι διαφέρει·&nbsp;&nbsp; πρόσωπον ὁ θεὸς ἀνθρώπου οὐ λαμβάνει – ἐμοὶ γὰρ οἱ δοκοῦντες οὐδὲν προσανέθεντο,</span>
<span class="ver"><b>7</b></span> <span class="text">ἀλλὰ τοὐναντίον ἰδόντες ὅτι πεπίστευμαι τὸ εὐαγγέλιον τῆς ἀκροβυστίας καθὼς Πέτρος τῆς περιτομῆς,</span>
<span class="ver"><b>8</b></span> <span class="text">ὁ γὰρ ἐνεργήσας Πέτρῳ εἰς ἀποστολὴν τῆς περιτομῆς ἐνήργησεν καὶ ἐμοὶ εἰς τὰ ἔθνη,</span>
<span class="ver"><b>9</b></span> <span class="text">καὶ γνόντες τὴν χάριν τὴν δοθεῖσάν μοι, Ἰάκωβος καὶ Κηφᾶς καὶ Ἰωάννης, οἱ δοκοῦντες στῦλοι εἶναι, δεξιὰς ἔδωκαν ἐμοὶ καὶ Βαρναβᾷ κοινωνίας, ἵνα ἡμεῖς εἰς τὰ ἔθνη, αὐτοὶ δὲ εἰς τὴν περιτομήν·&nbsp;&nbsp;</span>
<span class="ver"><b>10</b></span> <span class="text">μόνον τῶν πτωχῶν ἵνα μνημονεύωμεν, ὃ καὶ ἐσπούδασα αὐτὸ τοῦτο ποιῆσαι.&nbsp;&nbsp;</span>
<span class="ver"><b>11</b></span> <span class="text">Ὅτε δὲ ἦλθεν Κηφᾶς εἰς Ἀντιόχειαν, κατὰ πρόσωπον αὐτῷ ἀντέστην, ὅτι κατεγνωσμένος ἦν.&nbsp;&nbsp;</span>
<span class="ver"><b>12</b></span> <span class="text">πρὸ τοῦ γὰρ ἐλθεῖν τινας ἀπὸ Ἰακώβου μετὰ τῶν ἐθνῶν συνήσθιεν·&nbsp;&nbsp; ὅτε δὲ ἦλθον, ὑπέστελλεν καὶ ἀφώριζεν ἑαυτὸν φοβούμενος τοὺς ἐκ περιτομῆς.&nbsp;&nbsp;</span>
<span class="ver"><b>13</b></span> <span class="text">καὶ συνυπεκρίθησαν αὐτῷ καὶ οἱ λοιποὶ Ἰουδαῖοι, ὥστε καὶ Βαρναβᾶς συναπήχθη αὐτῶν τῇ ὑποκρίσει.&nbsp;&nbsp;</span>
<span class="ver"><b>14</b></span> <span class="text">ἀλλ᾽ ὅτε εἶδον ὅτι οὐκ ὀρθοποδοῦσιν πρὸς τὴν ἀλήθειαν τοῦ εὐαγγελίου, εἶπον τῷ Κηφᾷ ἔμπροσθεν πάντων·&nbsp;&nbsp; εἰ σὺ Ἰουδαῖος ὑπάρχων ἐθνικῶς καὶ οὐκ Ἰουδαϊκῶς ζῇς, πῶς τὰ ἔθνη ἀναγκάζεις ἰουδαΐζειν;&nbsp;&nbsp;</span>
<span class="ver"><b>15</b></span> <span class="text">Ἡμεῖς φύσει Ἰουδαῖοι καὶ οὐκ ἐξ ἐθνῶν ἁμαρτωλοί·&nbsp;&nbsp;</span>
<span class="ver"><b>16</b></span> <span class="text">εἰδότες δὲ ὅτι οὐ δικαιοῦται ἄνθρωπος ἐξ ἔργων νόμου ἐὰν μὴ διὰ πίστεως Ἰησοῦ Χριστοῦ, καὶ ἡμεῖς εἰς Χριστὸν Ἰησοῦν ἐπιστεύσαμεν, ἵνα δικαιωθῶμεν ἐκ πίστεως Χριστοῦ καὶ οὐκ ἐξ ἔργων νόμου, ὅτι ἐξ ἔργων νόμου οὐ δικαιωθήσεται πᾶσα σάρξ.&nbsp;&nbsp;</span>
<span class="ver"><b>17</b></span> <span class="text">εἰ δὲ ζητοῦντες δικαιωθῆναι ἐν Χριστῷ εὑρέθημεν καὶ αὐτοὶ ἁμαρτωλοί, ἆρα Χριστὸς ἁμαρτίας διάκονος;&nbsp;&nbsp; μὴ γένοιτο.&nbsp;&nbsp;</span>
<span class="ver"><b>18</b></span> <span class="text">εἰ γὰρ ἃ κατέλυσα ταῦτα πάλιν οἰκοδομῶ, παραβάτην ἐμαυτὸν συνιστάνω.&nbsp;&nbsp;</span>
<span class="ver"><b>19</b></span> <span class="text">ἐγὼ γὰρ διὰ νόμου νόμῳ ἀπέθανον, ἵνα θεῷ ζήσω.&nbsp;&nbsp; Χριστῷ συνεσταύρωμαι·&nbsp;&nbsp;</span>
<span class="ver"><b>20</b></span> <span class="text">ζῶ δὲ οὐκέτι ἐγώ, ζῇ δὲ ἐν ἐμοὶ Χριστός·&nbsp;&nbsp; ὃ δὲ νῦν ζῶ ἐν σαρκί, ἐν πίστει ζῶ τῇ τοῦ υἱοῦ τοῦ θεοῦ τοῦ ἀγαπήσαντός με καὶ παραδόντος ἑαυτὸν ὑπὲρ ἐμοῦ.&nbsp;&nbsp;</span>
<span class="ver"><b>21</b></span> <span class="text">Οὐκ ἀθετῶ τὴν χάριν τοῦ θεοῦ·&nbsp;&nbsp; εἰ γὰρ διὰ νόμου δικαιοσύνη, ἄρα Χριστὸς δωρεὰν ἀπέθανεν.&nbsp;&nbsp;</span>
<br><br><div class="chap">ΠΡΟΣ ΓΑΛΑΤΑΣ &ensp;3</div>
<span class="ver"><b>1</b></span> <span class="text">Ὦ ἀνόητοι Γαλάται, τίς ὑμᾶς ἐβάσκανεν, οἷς κατ᾽ ὀφθαλμοὺς Ἰησοῦς Χριστὸς προεγράφη ἐσταυρωμένος;&nbsp;&nbsp;</span>
<span class="ver"><b>2</b></span> <span class="text">τοῦτο μόνον θέλω μαθεῖν ἀφ᾽ ὑμῶν·&nbsp;&nbsp; ἐξ ἔργων νόμου τὸ πνεῦμα ἐλάβετε ἢ ἐξ ἀκοῆς πίστεως;&nbsp;&nbsp;</span>
<span class="ver"><b>3</b></span> <span class="text">οὕτως ἀνόητοί ἐστε, ἐναρξάμενοι πνεύματι νῦν σαρκὶ ἐπιτελεῖσθε;&nbsp;&nbsp;</span>
<span class="ver"><b>4</b></span> <span class="text">τοσαῦτα ἐπάθετε εἰκῇ;&nbsp;&nbsp; εἴ γε καὶ εἰκῇ.&nbsp;&nbsp;</span>
<span class="ver"><b>5</b></span> <span class="text">ὁ οὖν ἐπιχορηγῶν ὑμῖν τὸ πνεῦμα καὶ ἐνεργῶν δυνάμεις ἐν ὑμῖν, ἐξ ἔργων νόμου ἢ ἐξ ἀκοῆς πίστεως;&nbsp;&nbsp;</span>
<span class="ver"><b>6</b></span> <span class="text">Καθὼς Ἀβραὰμ ἐπίστευσεν τῷ θεῷ, καὶ ἐλογίσθη αὐτῷ εἰς δικαιοσύνην·&nbsp;&nbsp;</span>
<span class="ver"><b>7</b></span> <span class="text">γινώσκετε ἄρα ὅτι οἱ ἐκ πίστεως, οὗτοι υἱοί εἰσιν Ἀβραάμ.&nbsp;&nbsp;</span>
<span class="ver"><b>8</b></span> <span class="text">προϊδοῦσα δὲ ἡ γραφὴ ὅτι ἐκ πίστεως δικαιοῖ τὰ ἔθνη ὁ θεός, προευηγγελίσατο τῷ Ἀβραὰμ ὅτι ἐνευλογηθήσονται ἐν σοὶ πάντα τὰ ἔθνη·&nbsp;&nbsp;</span>
<span class="ver"><b>9</b></span> <span class="text">ὥστε οἱ ἐκ πίστεως εὐλογοῦνται σὺν τῷ πιστῷ Ἀβραάμ.&nbsp;&nbsp;</span>
<span class="ver"><b>10</b></span> <span class="text">Ὅσοι γὰρ ἐξ ἔργων νόμου εἰσίν, ὑπὸ κατάραν εἰσίν·&nbsp;&nbsp; γέγραπται γὰρ ὅτι ἐπικατάρατος πᾶς ὃς οὐκ ἐμμένει πᾶσιν τοῖς γεγραμμένοις ἐν τῷ βιβλίῳ τοῦ νόμου τοῦ ποιῆσαι αὐτά.&nbsp;&nbsp;</span>
<span class="ver"><b>11</b></span> <span class="text">ὅτι δὲ ἐν νόμῳ οὐδεὶς δικαιοῦται παρὰ τῷ θεῷ δῆλον, ὅτι ὁ δίκαιος ἐκ πίστεως ζήσεται·&nbsp;&nbsp;</span>
<span class="ver"><b>12</b></span> <span class="text">ὁ δὲ νόμος οὐκ ἔστιν ἐκ πίστεως, ἀλλ᾽ ὁ ποιήσας αὐτὰ ζήσεται ἐν αὐτοῖς.&nbsp;&nbsp;</span>
<span class="ver"><b>13</b></span> <span class="text">Χριστὸς ἡμᾶς ἐξηγόρασεν ἐκ τῆς κατάρας τοῦ νόμου γενόμενος ὑπὲρ ἡμῶν κατάρα, ὅτι γέγραπται·&nbsp;&nbsp; ἐπικατάρατος πᾶς ὁ κρεμάμενος ἐπὶ ξύλου,</span>
<span class="ver"><b>14</b></span> <span class="text">ἵνα εἰς τὰ ἔθνη ἡ εὐλογία τοῦ Ἀβραὰμ γένηται ἐν Χριστῷ Ἰησοῦ, ἵνα τὴν ἐπαγγελίαν τοῦ πνεύματος λάβωμεν διὰ τῆς πίστεως.&nbsp;&nbsp;</span>
<span class="ver"><b>15</b></span> <span class="text">Ἀδελφοί, κατὰ ἄνθρωπον λέγω·&nbsp;&nbsp; ὅμως ἀνθρώπου κεκυρωμένην διαθήκην οὐδεὶς ἀθετεῖ ἢ ἐπιδιατάσσεται.&nbsp;&nbsp;</span>
<span class="ver"><b>16</b></span> <span class="text">τῷ δὲ Ἀβραὰμ ἐρρέθησαν αἱ ἐπαγγελίαι καὶ τῷ σπέρματι αὐτοῦ.&nbsp;&nbsp; οὐ λέγει·&nbsp;&nbsp; καὶ τοῖς σπέρμασιν, ὡς ἐπὶ πολλῶν ἀλλ᾽ ὡς ἐφ᾽ ἑνός·&nbsp;&nbsp; καὶ τῷ σπέρματί σου, ὅς ἐστιν Χριστός.&nbsp;&nbsp;</span>
<span class="ver"><b>17</b></span> <span class="text">τοῦτο δὲ λέγω·&nbsp;&nbsp; διαθήκην προκεκυρωμένην ὑπὸ τοῦ θεοῦ ὁ μετὰ τετρακόσια καὶ τριάκοντα ἔτη γεγονὼς νόμος οὐκ ἀκυροῖ εἰς τὸ καταργῆσαι τὴν ἐπαγγελίαν.&nbsp;&nbsp;</span>
<span class="ver"><b>18</b></span> <span class="text">εἰ γὰρ ἐκ νόμου ἡ κληρονομία, οὐκέτι ἐξ ἐπαγγελίας·&nbsp;&nbsp; τῷ δὲ Ἀβραὰμ δι᾽ ἐπαγγελίας κεχάρισται ὁ θεός.&nbsp;&nbsp;</span>
<span class="ver"><b>19</b></span> <span class="text">Τί οὖν ὁ νόμος;&nbsp;&nbsp; τῶν παραβάσεων χάριν προσετέθη, ἄχρις οὗ ἔλθῃ τὸ σπέρμα ᾧ ἐπήγγελται, διαταγεὶς δι᾽ ἀγγέλων ἐν χειρὶ μεσίτου.&nbsp;&nbsp;</span>
<span class="ver"><b>20</b></span> <span class="text">ὁ δὲ μεσίτης ἑνὸς οὐκ ἔστιν, ὁ δὲ θεὸς εἷς ἐστιν.&nbsp;&nbsp;</span>
<span class="ver"><b>21</b></span> <span class="text">ὁ οὖν νόμος κατὰ τῶν ἐπαγγελιῶν;&nbsp;&nbsp; μὴ γένοιτο.&nbsp;&nbsp; εἰ γὰρ ἐδόθη νόμος ὁ δυνάμενος ζῳοποιῆσαι, ὄντως ἐν νόμῳ ἂν ἦν ἡ δικαιοσύνη·&nbsp;&nbsp;</span>
<span class="ver"><b>22</b></span> <span class="text">ἀλλὰ συνέκλεισεν ἡ γραφὴ τὰ πάντα ὑπὸ ἁμαρτίαν, ἵνα ἡ ἐπαγγελία ἐκ πίστεως Ἰησοῦ Χριστοῦ δοθῇ τοῖς πιστεύουσιν.&nbsp;&nbsp;</span>
<span class="ver"><b>23</b></span> <span class="text">Πρὸ τοῦ δὲ ἐλθεῖν τὴν πίστιν ὑπὸ νόμον ἐφρουρούμεθα συνκλειόμενοι εἰς τὴν μέλλουσαν πίστιν ἀποκαλυφθῆναι,</span>
<span class="ver"><b>24</b></span> <span class="text">ὥστε ὁ νόμος παιδαγωγὸς ἡμῶν γέγονεν εἰς Χριστόν, ἵνα ἐκ πίστεως δικαιωθῶμεν·&nbsp;&nbsp;</span>
<span class="ver"><b>25</b></span> <span class="text">ἐλθούσης δὲ τῆς πίστεως οὐκέτι ὑπὸ παιδαγωγόν ἐσμεν.&nbsp;&nbsp;</span>
<span class="ver"><b>26</b></span> <span class="text">Πάντες γὰρ υἱοὶ θεοῦ ἐστε διὰ τῆς πίστεως ἐν Χριστῷ Ἰησοῦ·&nbsp;&nbsp;</span>
<span class="ver"><b>27</b></span> <span class="text">ὅσοι γὰρ εἰς Χριστὸν ἐβαπτίσθητε, Χριστὸν ἐνεδύσασθε.&nbsp;&nbsp;</span>
<span class="ver"><b>28</b></span> <span class="text">οὐκ ἔνι Ἰουδαῖος οὐδὲ Ἕλλην, οὐκ ἔνι δοῦλος οὐδὲ ἐλεύθερος, οὐκ ἔνι ἄρσεν καὶ θῆλυ·&nbsp;&nbsp; πάντες γὰρ ὑμεῖς εἷς ἐστε ἐν Χριστῷ Ἰησοῦ.&nbsp;&nbsp;</span>
<span class="ver"><b>29</b></span> <span class="text">εἰ δὲ ὑμεῖς Χριστοῦ, ἄρα τοῦ Ἀβραὰμ σπέρμα ἐστέ, κατ᾽ ἐπαγγελίαν κληρονόμοι.&nbsp;&nbsp;</span>
<br><br><div class="chap">ΠΡΟΣ ΓΑΛΑΤΑΣ &ensp;4</div>
<span class="ver"><b>1</b></span> <span class="text">Λέγω δέ, ἐφ᾽ ὅσον χρόνον ὁ κληρονόμος νήπιός ἐστιν, οὐδὲν διαφέρει δούλου κύριος πάντων ὤν,</span>
<span class="ver"><b>2</b></span> <span class="text">ἀλλὰ ὑπὸ ἐπιτρόπους ἐστὶν καὶ οἰκονόμους ἄχρι τῆς προθεσμίας τοῦ πατρός.&nbsp;&nbsp;</span>
<span class="ver"><b>3</b></span> <span class="text">οὕτως καὶ ἡμεῖς, ὅτε ἦμεν νήπιοι, ὑπὸ τὰ στοιχεῖα τοῦ κόσμου ἤμεθα δεδουλωμένοι·&nbsp;&nbsp;</span>
<span class="ver"><b>4</b></span> <span class="text">ὅτε δὲ ἦλθεν τὸ πλήρωμα τοῦ χρόνου, ἐξαπέστειλεν ὁ θεὸς τὸν υἱὸν αὐτοῦ, γενόμενον ἐκ γυναικός, γενόμενον ὑπὸ νόμον,</span>
<span class="ver"><b>5</b></span> <span class="text">ἵνα τοὺς ὑπὸ νόμον ἐξαγοράσῃ, ἵνα τὴν υἱοθεσίαν ἀπολάβωμεν.&nbsp;&nbsp;</span>
<span class="ver"><b>6</b></span> <span class="text">Ὅτι δέ ἐστε υἱοί, ἐξαπέστειλεν ὁ θεὸς τὸ πνεῦμα τοῦ υἱοῦ αὐτοῦ εἰς τὰς καρδίας ἡμῶν κρᾶζον·&nbsp;&nbsp; αββα ὁ πατήρ.&nbsp;&nbsp;</span>
<span class="ver"><b>7</b></span> <span class="text">ὥστε οὐκέτι εἶ δοῦλος ἀλλὰ υἱός·&nbsp;&nbsp; εἰ δὲ υἱός, καὶ κληρονόμος διὰ θεοῦ.&nbsp;&nbsp;</span>
<span class="ver"><b>8</b></span> <span class="text">Ἀλλὰ τότε μὲν οὐκ εἰδότες θεὸν ἐδουλεύσατε τοῖς φύσει μὴ οὖσιν θεοῖς·&nbsp;&nbsp;</span>
<span class="ver"><b>9</b></span> <span class="text">νῦν δὲ γνόντες θεόν, μᾶλλον δὲ γνωσθέντες ὑπὸ θεοῦ, πῶς ἐπιστρέφετε πάλιν ἐπὶ τὰ ἀσθενῆ καὶ πτωχὰ στοιχεῖα οἷς πάλιν ἄνωθεν δουλεύειν θέλετε;&nbsp;&nbsp;</span>
<span class="ver"><b>10</b></span> <span class="text">ἡμέρας παρατηρεῖσθε καὶ μῆνας καὶ καιροὺς καὶ ἐνιαυτούς,</span>
<span class="ver"><b>11</b></span> <span class="text">φοβοῦμαι ὑμᾶς μή πως εἰκῇ κεκοπίακα εἰς ὑμᾶς.&nbsp;&nbsp;</span>
<span class="ver"><b>12</b></span> <span class="text">Γίνεσθε ὡς ἐγώ, ὅτι κἀγὼ ὡς ὑμεῖς, ἀδελφοί, δέομαι ὑμῶν.&nbsp;&nbsp; οὐδέν με ἠδικήσατε·&nbsp;&nbsp;</span>
<span class="ver"><b>13</b></span> <span class="text">οἴδατε δὲ ὅτι δι᾽ ἀσθένειαν τῆς σαρκὸς εὐηγγελισάμην ὑμῖν τὸ πρότερον,</span>
<span class="ver"><b>14</b></span> <span class="text">καὶ τὸν πειρασμὸν ὑμῶν ἐν τῇ σαρκί μου οὐκ ἐξουθενήσατε οὐδὲ ἐξεπτύσατε, ἀλλὰ ὡς ἄγγελον θεοῦ ἐδέξασθέ με, ὡς Χριστὸν Ἰησοῦν.&nbsp;&nbsp;</span>
<span class="ver"><b>15</b></span> <span class="text">ποῦ οὖν ὁ μακαρισμὸς ὑμῶν;&nbsp;&nbsp; μαρτυρῶ γὰρ ὑμῖν ὅτι εἰ δυνατὸν τοὺς ὀφθαλμοὺς ὑμῶν ἐξορύξαντες ἐδώκατέ μοι.&nbsp;&nbsp;</span>
<span class="ver"><b>16</b></span> <span class="text">ὥστε ἐχθρὸς ὑμῶν γέγονα ἀληθεύων ὑμῖν;&nbsp;&nbsp;</span>
<span class="ver"><b>17</b></span> <span class="text">ζηλοῦσιν ὑμᾶς οὐ καλῶς, ἀλλὰ ἐκκλεῖσαι ὑμᾶς θέλουσιν, ἵνα αὐτοὺς ζηλοῦτε·&nbsp;&nbsp;</span>
<span class="ver"><b>18</b></span> <span class="text">καλὸν δὲ ζηλοῦσθαι ἐν καλῷ πάντοτε καὶ μὴ μόνον ἐν τῷ παρεῖναί με πρὸς ὑμᾶς.&nbsp;&nbsp;</span>
<span class="ver"><b>19</b></span> <span class="text">τέκνα μου, οὓς πάλιν ὠδίνω μέχρις οὗ μορφωθῇ Χριστὸς ἐν ὑμῖν·&nbsp;&nbsp;</span>
<span class="ver"><b>20</b></span> <span class="text">ἤθελον δὲ παρεῖναι πρὸς ὑμᾶς ἄρτι καὶ ἀλλάξαι τὴν φωνήν μου, ὅτι ἀποροῦμαι ἐν ὑμῖν.&nbsp;&nbsp;</span>
<span class="ver"><b>21</b></span> <span class="text">Λέγετέ μοι, οἱ ὑπὸ νόμον θέλοντες εἶναι, τὸν νόμον οὐκ ἀκούετε;&nbsp;&nbsp;</span>
<span class="ver"><b>22</b></span> <span class="text">γέγραπται γὰρ ὅτι Ἀβραὰμ δύο υἱοὺς ἔσχεν, ἕνα ἐκ τῆς παιδίσκης καὶ ἕνα ἐκ τῆς ἐλευθέρας.&nbsp;&nbsp;</span>
<span class="ver"><b>23</b></span> <span class="text">ἀλλ᾽ ὁ μὲν ἐκ τῆς παιδίσκης κατὰ σάρκα γεγέννηται, ὁ δὲ ἐκ τῆς ἐλευθέρας δι᾽ ἐπαγγελίας.&nbsp;&nbsp;</span>
<span class="ver"><b>24</b></span> <span class="text">ἅτινά ἐστιν ἀλληγορούμενα·&nbsp;&nbsp; αὗται γάρ εἰσιν δύο διαθῆκαι, μία μὲν ἀπὸ ὄρους Σινᾶ εἰς δουλείαν γεννῶσα, ἥτις ἐστὶν Ἁγάρ.&nbsp;&nbsp;</span>
<span class="ver"><b>25</b></span> <span class="text">τὸ δὲ Ἁγὰρ Σινᾶ ὄρος ἐστὶν ἐν τῇ Ἀραβίᾳ·&nbsp;&nbsp; συνστοιχεῖ δὲ τῇ νῦν Ἰερουσαλήμ, δουλεύει γὰρ μετὰ τῶν τέκνων αὐτῆς.&nbsp;&nbsp;</span>
<span class="ver"><b>26</b></span> <span class="text">ἡ δὲ ἄνω Ἰερουσαλὴμ ἐλευθέρα ἐστίν, ἥτις ἐστὶν μήτηρ ἡμῶν·&nbsp;&nbsp;</span>
<span class="ver"><b>27</b></span> <span class="text">γέγραπται γάρ·&nbsp;&nbsp; εὐφράνθητι, στεῖρα ἡ οὐ τίκτουσα, ῥῆξον καὶ βόησον, ἡ οὐκ ὠδίνουσα·&nbsp;&nbsp; ὅτι πολλὰ τὰ τέκνα τῆς ἐρήμου μᾶλλον ἢ τῆς ἐχούσης τὸν ἄνδρα.&nbsp;&nbsp;</span>
<span class="ver"><b>28</b></span> <span class="text">Ὑμεῖς δέ, ἀδελφοί, κατὰ Ἰσαὰκ ἐπαγγελίας τέκνα ἐστέ.&nbsp;&nbsp;</span>
<span class="ver"><b>29</b></span> <span class="text">ἀλλ᾽ ὥσπερ τότε ὁ κατὰ σάρκα γεννηθεὶς ἐδίωκεν τὸν κατὰ πνεῦμα, οὕτως καὶ νῦν.&nbsp;&nbsp;</span>
<span class="ver"><b>30</b></span> <span class="text">ἀλλὰ τί λέγει ἡ γραφή;&nbsp;&nbsp; ἔκβαλε τὴν παιδίσκην καὶ τὸν υἱὸν αὐτῆς·&nbsp;&nbsp; οὐ γὰρ μὴ κληρονομήσει ὁ υἱὸς τῆς παιδίσκης μετὰ τοῦ υἱοῦ τῆς ἐλευθέρας.&nbsp;&nbsp;</span>
<span class="ver"><b>31</b></span> <span class="text">διό, ἀδελφοί, οὐκ ἐσμὲν παιδίσκης τέκνα ἀλλὰ τῆς ἐλευθέρας.&nbsp;&nbsp;</span>
<br><br><div class="chap">ΠΡΟΣ ΓΑΛΑΤΑΣ &ensp;5</div>
<span class="ver"><b>1</b></span> <span class="text">Τῇ ἐλευθερίᾳ ἡμᾶς Χριστὸς ἠλευθέρωσεν·&nbsp;&nbsp; στήκετε οὖν καὶ μὴ πάλιν ζυγῷ δουλείας ἐνέχεσθε.&nbsp;&nbsp;</span>
<span class="ver"><b>2</b></span> <span class="text">Ἴδε ἐγὼ Παῦλος λέγω ὑμῖν ὅτι ἐὰν περιτέμνησθε, Χριστὸς ὑμᾶς οὐδὲν ὠφελήσει.&nbsp;&nbsp;</span>
<span class="ver"><b>3</b></span> <span class="text">μαρτύρομαι δὲ πάλιν παντὶ ἀνθρώπῳ περιτεμνομένῳ ὅτι ὀφειλέτης ἐστὶν ὅλον τὸν νόμον ποιῆσαι.&nbsp;&nbsp;</span>
<span class="ver"><b>4</b></span> <span class="text">κατηργήθητε ἀπὸ Χριστοῦ, οἵτινες ἐν νόμῳ δικαιοῦσθε, τῆς χάριτος ἐξεπέσατε.&nbsp;&nbsp;</span>
<span class="ver"><b>5</b></span> <span class="text">ἡμεῖς γὰρ πνεύματι ἐκ πίστεως ἐλπίδα δικαιοσύνης ἀπεκδεχόμεθα.&nbsp;&nbsp;</span>
<span class="ver"><b>6</b></span> <span class="text">ἐν γὰρ Χριστῷ Ἰησοῦ οὔτε περιτομή τι ἰσχύει οὔτε ἀκροβυστία ἀλλὰ πίστις δι᾽ ἀγάπης ἐνεργουμένη.&nbsp;&nbsp;</span>
<span class="ver"><b>7</b></span> <span class="text">Ἐτρέχετε καλῶς·&nbsp;&nbsp; τίς ὑμᾶς ἐνέκοψεν τῇ ἀληθείᾳ μὴ πείθεσθαι;&nbsp;&nbsp;</span>
<span class="ver"><b>8</b></span> <span class="text">ἡ πεισμονὴ οὐκ ἐκ τοῦ καλοῦντος ὑμᾶς.&nbsp;&nbsp;</span>
<span class="ver"><b>9</b></span> <span class="text">μικρὰ ζύμη ὅλον τὸ φύραμα ζυμοῖ.&nbsp;&nbsp;</span>
<span class="ver"><b>10</b></span> <span class="text">ἐγὼ πέποιθα εἰς ὑμᾶς ἐν κυρίῳ ὅτι οὐδὲν ἄλλο φρονήσετε·&nbsp;&nbsp; ὁ δὲ ταράσσων ὑμᾶς βαστάσει τὸ κρίμα, ὅστις ἐὰν ᾖ.&nbsp;&nbsp;</span>
<span class="ver"><b>11</b></span> <span class="text">Ἐγὼ δέ, ἀδελφοί, εἰ περιτομὴν ἔτι κηρύσσω, τί ἔτι διώκομαι;&nbsp;&nbsp; ἄρα κατήργηται τὸ σκάνδαλον τοῦ σταυροῦ.&nbsp;&nbsp;</span>
<span class="ver"><b>12</b></span> <span class="text">Ὄφελον καὶ ἀποκόψονται οἱ ἀναστατοῦντες ὑμᾶς.&nbsp;&nbsp;</span>
<span class="ver"><b>13</b></span> <span class="text">Ὑμεῖς γὰρ ἐπ᾽ ἐλευθερίᾳ ἐκλήθητε, ἀδελφοί·&nbsp;&nbsp; μόνον μὴ τὴν ἐλευθερίαν εἰς ἀφορμὴν τῇ σαρκί, ἀλλὰ διὰ τῆς ἀγάπης δουλεύετε ἀλλήλοις.&nbsp;&nbsp;</span>
<span class="ver"><b>14</b></span> <span class="text">ὁ γὰρ πᾶς νόμος ἐν ἑνὶ λόγῳ πεπλήρωται, ἐν τῷ·&nbsp;&nbsp; ἀγαπήσεις τὸν πλησίον σου ὡς σεαυτόν.&nbsp;&nbsp;</span>
<span class="ver"><b>15</b></span> <span class="text">εἰ δὲ ἀλλήλους δάκνετε καὶ κατεσθίετε, βλέπετε μὴ ὑπ᾽ ἀλλήλων ἀναλωθῆτε.&nbsp;&nbsp;</span>
<span class="ver"><b>16</b></span> <span class="text">Λέγω δέ, πνεύματι περιπατεῖτε καὶ ἐπιθυμίαν σαρκὸς οὐ μὴ τελέσητε.&nbsp;&nbsp;</span>
<span class="ver"><b>17</b></span> <span class="text">ἡ γὰρ σὰρξ ἐπιθυμεῖ κατὰ τοῦ πνεύματος, τὸ δὲ πνεῦμα κατὰ τῆς σαρκός, ταῦτα γὰρ ἀλλήλοις ἀντίκειται, ἵνα μὴ ἃ ἐὰν θέλητε ταῦτα ποιῆτε.&nbsp;&nbsp;</span>
<span class="ver"><b>18</b></span> <span class="text">εἰ δὲ πνεύματι ἄγεσθε, οὐκ ἐστὲ ὑπὸ νόμον.&nbsp;&nbsp;</span>
<span class="ver"><b>19</b></span> <span class="text">φανερὰ δέ ἐστιν τὰ ἔργα τῆς σαρκός, ἅτινά ἐστιν πορνεία, ἀκαθαρσία, ἀσέλγεια,</span>
<span class="ver"><b>20</b></span> <span class="text">εἰδωλολατρία, φαρμακεία, ἔχθραι, ἔρις, ζῆλοι, θυμοί, ἐριθεῖαι, διχοστασίαι, αἱρέσεις,</span>
<span class="ver"><b>21</b></span> <span class="text">φθόνοι, μέθαι, κῶμοι καὶ τὰ ὅμοια τούτοις, ἃ προλέγω ὑμῖν, καθὼς προεῖπον ὅτι οἱ τὰ τοιαῦτα πράσσοντες βασιλείαν θεοῦ οὐ κληρονομήσουσιν.&nbsp;&nbsp;</span>
<span class="ver"><b>22</b></span> <span class="text">ὁ δὲ καρπὸς τοῦ πνεύματός ἐστιν ἀγάπη χαρὰ εἰρήνη, μακροθυμία χρηστότης ἀγαθωσύνη, πίστις</span>
<span class="ver"><b>23</b></span> <span class="text">πραΰτης ἐνκράτεια·&nbsp;&nbsp; κατὰ τῶν τοιούτων οὐκ ἔστιν νόμος.&nbsp;&nbsp;</span>
<span class="ver"><b>24</b></span> <span class="text">οἱ δὲ τοῦ Χριστοῦ Ἰησοῦ τὴν σάρκα ἐσταύρωσαν σὺν τοῖς παθήμασιν καὶ ταῖς ἐπιθυμίαις.&nbsp;&nbsp;</span>
<span class="ver"><b>25</b></span> <span class="text">Εἰ ζῶμεν πνεύματι, πνεύματι καὶ στοιχῶμεν.&nbsp;&nbsp;</span>
<span class="ver"><b>26</b></span> <span class="text">μὴ γινώμεθα κενόδοξοι, ἀλλήλους προκαλούμενοι, ἀλλήλοις φθονοῦντες.&nbsp;&nbsp;</span>
<br><br><div class="chap">ΠΡΟΣ ΓΑΛΑΤΑΣ &ensp;6</div>
<span class="ver"><b>1</b></span> <span class="text">Ἀδελφοί, ἐὰν καὶ προλημφθῇ ἄνθρωπος ἔν τινι παραπτώματι, ὑμεῖς οἱ πνευματικοὶ καταρτίζετε τὸν τοιοῦτον ἐν πνεύματι πραΰτητος, σκοπῶν σεαυτὸν μὴ καὶ σὺ πειρασθῇς.&nbsp;&nbsp;</span>
<span class="ver"><b>2</b></span> <span class="text">Ἀλλήλων τὰ βάρη βαστάζετε καὶ οὕτως ἀναπληρώσετε τὸν νόμον τοῦ Χριστοῦ.&nbsp;&nbsp;</span>
<span class="ver"><b>3</b></span> <span class="text">εἰ γὰρ δοκεῖ τις εἶναί τι μηδὲν ὤν, φρεναπατᾷ ἑαυτόν.&nbsp;&nbsp;</span>
<span class="ver"><b>4</b></span> <span class="text">τὸ δὲ ἔργον ἑαυτοῦ δοκιμαζέτω ἕκαστος, καὶ τότε εἰς ἑαυτὸν μόνον τὸ καύχημα ἕξει καὶ οὐκ εἰς τὸν ἕτερον·&nbsp;&nbsp;</span>
<span class="ver"><b>5</b></span> <span class="text">ἕκαστος γὰρ τὸ ἴδιον φορτίον βαστάσει.&nbsp;&nbsp;</span>
<span class="ver"><b>6</b></span> <span class="text">Κοινωνείτω δὲ ὁ κατηχούμενος τὸν λόγον τῷ κατηχοῦντι ἐν πᾶσιν ἀγαθοῖς.&nbsp;&nbsp;</span>
<span class="ver"><b>7</b></span> <span class="text">Μὴ πλανᾶσθε, θεὸς οὐ μυκτηρίζεται.&nbsp;&nbsp; ὃ γὰρ ἐὰν σπείρῃ ἄνθρωπος, τοῦτο καὶ θερίσει·&nbsp;&nbsp;</span>
<span class="ver"><b>8</b></span> <span class="text">ὅτι ὁ σπείρων εἰς τὴν σάρκα ἑαυτοῦ ἐκ τῆς σαρκὸς θερίσει φθοράν, ὁ δὲ σπείρων εἰς τὸ πνεῦμα ἐκ τοῦ πνεύματος θερίσει ζωὴν αἰώνιον.&nbsp;&nbsp;</span>
<span class="ver"><b>9</b></span> <span class="text">τὸ δὲ καλὸν ποιοῦντες μὴ ἐνκακῶμεν, καιρῷ γὰρ ἰδίῳ θερίσομεν μὴ ἐκλυόμενοι.&nbsp;&nbsp;</span>
<span class="ver"><b>10</b></span> <span class="text">Ἄρα οὖν ὡς καιρὸν ἔχομεν, ἐργαζώμεθα τὸ ἀγαθὸν πρὸς πάντας, μάλιστα δὲ πρὸς τοὺς οἰκείους τῆς πίστεως.&nbsp;&nbsp;</span>
<span class="ver"><b>11</b></span> <span class="text">Ἴδετε πηλίκοις ὑμῖν γράμμασιν ἔγραψα τῇ ἐμῇ χειρί.&nbsp;&nbsp;</span>
<span class="ver"><b>12</b></span> <span class="text">Ὅσοι θέλουσιν εὐπροσωπῆσαι ἐν σαρκί, οὗτοι ἀναγκάζουσιν ὑμᾶς περιτέμνεσθαι, μόνον ἵνα τῷ σταυρῷ τοῦ Χριστοῦ Ἰησοῦ μὴ διώκωνται.&nbsp;&nbsp;</span>
<span class="ver"><b>13</b></span> <span class="text">οὐδὲ γὰρ οἱ περιτετμημένοι αὐτοὶ νόμον φυλάσσουσιν ἀλλὰ θέλουσιν ὑμᾶς περιτέμνεσθαι, ἵνα ἐν τῇ ὑμετέρᾳ σαρκὶ καυχήσωνται.&nbsp;&nbsp;</span>
<span class="ver"><b>14</b></span> <span class="text">Ἐμοὶ δὲ μὴ γένοιτο καυχᾶσθαι εἰ μὴ ἐν τῷ σταυρῷ τοῦ κυρίου ἡμῶν Ἰησοῦ Χριστοῦ, δι᾽ οὗ ἐμοὶ κόσμος ἐσταύρωται κἀγὼ κόσμῳ.&nbsp;&nbsp;</span>
<span class="ver"><b>15</b></span> <span class="text">οὔτε γὰρ περιτομή τί ἐστιν οὔτε ἀκροβυστία ἀλλὰ καινὴ κτίσις.&nbsp;&nbsp;</span>
<span class="ver"><b>16</b></span> <span class="text">καὶ ὅσοι τῷ κανόνι τούτῳ στοιχήσουσιν, εἰρήνη ἐπ᾽ αὐτοὺς καὶ ἔλεος καὶ ἐπὶ τὸν Ἰσραὴλ τοῦ θεοῦ.&nbsp;&nbsp;</span>
<span class="ver"><b>17</b></span> <span class="text">Τοῦ λοιποῦ κόπους μοι μηδεὶς παρεχέτω·&nbsp;&nbsp; ἐγὼ γὰρ τὰ στίγματα τοῦ Ἰησοῦ ἐν τῷ σώματί μου βαστάζω.&nbsp;&nbsp;</span>
<span class="ver"><b>18</b></span> <span class="text">Ἡ χάρις τοῦ κυρίου ἡμῶν Ἰησοῦ Χριστοῦ μετὰ τοῦ πνεύματος ὑμῶν, ἀδελφοί·&nbsp;&nbsp; ἀμήν.&nbsp;&nbsp;</span>

<h3><center>ΠΡΟΣ ΕΦΕΣΙΟΥΣ</center></h3>
<br><br><div class="chap">ΠΡΟΣ ΕΦΕΣΙΟΥΣ &ensp;1</div>
<span class="ver"><b>1</b></span> <span class="text">Παῦλος ἀπόστολος Χριστοῦ Ἰησοῦ διὰ θελήματος θεοῦ τοῖς ἁγίοις τοῖς οὖσιν καὶ πιστοῖς ἐν Χριστῷ Ἰησοῦ,</span>
<span class="ver"><b>2</b></span> <span class="text">χάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>3</b></span> <span class="text">Εὐλογητὸς ὁ θεὸς καὶ πατὴρ τοῦ κυρίου ἡμῶν Ἰησοῦ Χριστοῦ, ὁ εὐλογήσας ἡμᾶς ἐν πάσῃ εὐλογίᾳ πνευματικῇ ἐν τοῖς ἐπουρανίοις ἐν Χριστῷ,</span>
<span class="ver"><b>4</b></span> <span class="text">καθὼς ἐξελέξατο ἡμᾶς ἐν αὐτῷ πρὸ καταβολῆς κόσμου εἶναι ἡμᾶς ἁγίους καὶ ἀμώμους κατενώπιον αὐτοῦ ἐν ἀγάπῃ,</span>
<span class="ver"><b>5</b></span> <span class="text">προορίσας ἡμᾶς εἰς υἱοθεσίαν διὰ Ἰησοῦ Χριστοῦ εἰς αὐτόν, κατὰ τὴν εὐδοκίαν τοῦ θελήματος αὐτοῦ,</span>
<span class="ver"><b>6</b></span> <span class="text">εἰς ἔπαινον δόξης τῆς χάριτος αὐτοῦ ἧς ἐχαρίτωσεν ἡμᾶς ἐν τῷ ἠγαπημένῳ.&nbsp;&nbsp;</span>
<span class="ver"><b>7</b></span> <span class="text">Ἐν ᾧ ἔχομεν τὴν ἀπολύτρωσιν διὰ τοῦ αἵματος αὐτοῦ, τὴν ἄφεσιν τῶν παραπτωμάτων, κατὰ τὸ πλοῦτος τῆς χάριτος αὐτοῦ</span>
<span class="ver"><b>8</b></span> <span class="text">ἧς ἐπερίσσευσεν εἰς ἡμᾶς, ἐν πάσῃ σοφίᾳ καὶ φρονήσει,</span>
<span class="ver"><b>9</b></span> <span class="text">γνωρίσας ἡμῖν τὸ μυστήριον τοῦ θελήματος αὐτοῦ, κατὰ τὴν εὐδοκίαν αὐτοῦ ἣν προέθετο ἐν αὐτῷ</span>
<span class="ver"><b>10</b></span> <span class="text">εἰς οἰκονομίαν τοῦ πληρώματος τῶν καιρῶν, ἀνακεφαλαιώσασθαι τὰ πάντα ἐν τῷ Χριστῷ, τὰ ἐπὶ τοῖς οὐρανοῖς καὶ τὰ ἐπὶ τῆς γῆς ἐν αὐτῷ.&nbsp;&nbsp;</span>
<span class="ver"><b>11</b></span> <span class="text">Ἐν ᾧ καὶ ἐκληρώθημεν προορισθέντες κατὰ πρόθεσιν τοῦ τὰ πάντα ἐνεργοῦντος κατὰ τὴν βουλὴν τοῦ θελήματος αὐτοῦ</span>
<span class="ver"><b>12</b></span> <span class="text">εἰς τὸ εἶναι ἡμᾶς εἰς ἔπαινον δόξης αὐτοῦ τοὺς προηλπικότας ἐν τῷ Χριστῷ.&nbsp;&nbsp;</span>
<span class="ver"><b>13</b></span> <span class="text">Ἐν ᾧ καὶ ὑμεῖς ἀκούσαντες τὸν λόγον τῆς ἀληθείας, τὸ εὐαγγέλιον τῆς σωτηρίας ὑμῶν, ἐν ᾧ καὶ πιστεύσαντες ἐσφραγίσθητε τῷ πνεύματι τῆς ἐπαγγελίας τῷ ἁγίῳ,</span>
<span class="ver"><b>14</b></span> <span class="text">ὅ ἐστιν ἀρραβὼν τῆς κληρονομίας ἡμῶν, εἰς ἀπολύτρωσιν τῆς περιποιήσεως, εἰς ἔπαινον τῆς δόξης αὐτοῦ.&nbsp;&nbsp;</span>
<span class="ver"><b>15</b></span> <span class="text">Διὰ τοῦτο κἀγὼ ἀκούσας τὴν καθ᾽ ὑμᾶς πίστιν ἐν τῷ κυρίῳ Ἰησοῦ καὶ τὴν εἰς πάντας τοὺς ἁγίους,</span>
<span class="ver"><b>16</b></span> <span class="text">οὐ παύομαι εὐχαριστῶν ὑπὲρ ὑμῶν μνείαν ποιούμενος ἐπὶ τῶν προσευχῶν μου,</span>
<span class="ver"><b>17</b></span> <span class="text">ἵνα ὁ θεὸς τοῦ κυρίου ἡμῶν Ἰησοῦ Χριστοῦ, ὁ πατὴρ τῆς δόξης, δώῃ ὑμῖν πνεῦμα σοφίας καὶ ἀποκαλύψεως ἐν ἐπιγνώσει αὐτοῦ,</span>
<span class="ver"><b>18</b></span> <span class="text">πεφωτισμένους τοὺς ὀφθαλμοὺς τῆς καρδίας εἰς τὸ εἰδέναι ὑμᾶς τίς ἐστιν ἡ ἐλπὶς τῆς κλήσεως αὐτοῦ, τίς ὁ πλοῦτος τῆς δόξης τῆς κληρονομίας αὐτοῦ ἐν τοῖς ἁγίοις,</span>
<span class="ver"><b>19</b></span> <span class="text">καὶ τί τὸ ὑπερβάλλον μέγεθος τῆς δυνάμεως αὐτοῦ εἰς ἡμᾶς τοὺς πιστεύοντας κατὰ τὴν ἐνέργειαν τοῦ κράτους τῆς ἰσχύος αὐτοῦ.&nbsp;&nbsp;</span>
<span class="ver"><b>20</b></span> <span class="text">Ἣν ἐνήργηκεν ἐν τῷ Χριστῷ ἐγείρας αὐτὸν ἐκ νεκρῶν καὶ καθίσας ἐν δεξιᾷ αὐτοῦ ἐν τοῖς ἐπουρανίοις</span>
<span class="ver"><b>21</b></span> <span class="text">ὑπεράνω πάσης ἀρχῆς καὶ ἐξουσίας καὶ δυνάμεως καὶ κυριότητος καὶ παντὸς ὀνόματος ὀνομαζομένου, οὐ μόνον ἐν τῷ αἰῶνι τούτῳ ἀλλὰ καὶ ἐν τῷ μέλλοντι·&nbsp;&nbsp;</span>
<span class="ver"><b>22</b></span> <span class="text">καὶ πάντα ὑπέταξεν ὑπὸ τοὺς πόδας αὐτοῦ καὶ αὐτὸν ἔδωκεν κεφαλὴν ὑπὲρ πάντα τῇ ἐκκλησίᾳ,</span>
<span class="ver"><b>23</b></span> <span class="text">ἥτις ἐστὶν τὸ σῶμα αὐτοῦ, τὸ πλήρωμα τοῦ τὰ πάντα ἐν πᾶσιν πληρουμένου.&nbsp;&nbsp;</span>
<br><br><div class="chap">ΠΡΟΣ ΕΦΕΣΙΟΥΣ &ensp;2</div>
<span class="ver"><b>1</b></span> <span class="text">Καὶ ὑμᾶς ὄντας νεκροὺς τοῖς παραπτώμασιν καὶ ταῖς ἁμαρτίαις ὑμῶν,</span>
<span class="ver"><b>2</b></span> <span class="text">ἐν αἷς ποτε περιεπατήσατε κατὰ τὸν αἰῶνα τοῦ κόσμου τούτου, κατὰ τὸν ἄρχοντα τῆς ἐξουσίας τοῦ ἀέρος, τοῦ πνεύματος τοῦ νῦν ἐνεργοῦντος ἐν τοῖς υἱοῖς τῆς ἀπειθείας·&nbsp;&nbsp;</span>
<span class="ver"><b>3</b></span> <span class="text">ἐν οἷς καὶ ἡμεῖς πάντες ἀνεστράφημέν ποτε ἐν ταῖς ἐπιθυμίαις τῆς σαρκὸς ἡμῶν ποιοῦντες τὰ θελήματα τῆς σαρκὸς καὶ τῶν διανοιῶν, καὶ ἤμεθα τέκνα φύσει ὀργῆς ὡς καὶ οἱ λοιποί·&nbsp;&nbsp;</span>
<span class="ver"><b>4</b></span> <span class="text">ὁ δὲ θεὸς πλούσιος ὢν ἐν ἐλέει, διὰ τὴν πολλὴν ἀγάπην αὐτοῦ ἣν ἠγάπησεν ἡμᾶς,</span>
<span class="ver"><b>5</b></span> <span class="text">καὶ ὄντας ἡμᾶς νεκροὺς τοῖς παραπτώμασιν συνεζωοποίησεν τῷ Χριστῷ, – χάριτί ἐστε σεσῳσμένοι –</span>
<span class="ver"><b>6</b></span> <span class="text">καὶ συνήγειρεν καὶ συνεκάθισεν ἐν τοῖς ἐπουρανίοις ἐν Χριστῷ Ἰησοῦ,</span>
<span class="ver"><b>7</b></span> <span class="text">ἵνα ἐνδείξηται ἐν τοῖς αἰῶσιν τοῖς ἐπερχομένοις τὸ ὑπερβάλλον πλοῦτος τῆς χάριτος αὐτοῦ ἐν χρηστότητι ἐφ᾽ ἡμᾶς ἐν Χριστῷ Ἰησοῦ.&nbsp;&nbsp;</span>
<span class="ver"><b>8</b></span> <span class="text">Τῇ γὰρ χάριτί ἐστε σεσῳσμένοι διὰ πίστεως·&nbsp;&nbsp; καὶ τοῦτο οὐκ ἐξ ὑμῶν, θεοῦ τὸ δῶρον·&nbsp;&nbsp;</span>
<span class="ver"><b>9</b></span> <span class="text">οὐκ ἐξ ἔργων, ἵνα μή τις καυχήσηται.&nbsp;&nbsp;</span>
<span class="ver"><b>10</b></span> <span class="text">αὐτοῦ γάρ ἐσμεν ποίημα, κτισθέντες ἐν Χριστῷ Ἰησοῦ ἐπὶ ἔργοις ἀγαθοῖς οἷς προητοίμασεν ὁ θεός, ἵνα ἐν αὐτοῖς περιπατήσωμεν.&nbsp;&nbsp;</span>
<span class="ver"><b>11</b></span> <span class="text">Διὸ μνημονεύετε ὅτι ποτὲ ὑμεῖς τὰ ἔθνη ἐν σαρκί, οἱ λεγόμενοι ἀκροβυστία ὑπὸ τῆς λεγομένης περιτομῆς ἐν σαρκὶ χειροποιήτου,</span>
<span class="ver"><b>12</b></span> <span class="text">ὅτι ἦτε τῷ καιρῷ ἐκείνῳ χωρὶς Χριστοῦ, ἀπηλλοτριωμένοι τῆς πολιτείας τοῦ Ἰσραὴλ καὶ ξένοι τῶν διαθηκῶν τῆς ἐπαγγελίας, ἐλπίδα μὴ ἔχοντες καὶ ἄθεοι ἐν τῷ κόσμῳ.&nbsp;&nbsp;</span>
<span class="ver"><b>13</b></span> <span class="text">νυνὶ δὲ ἐν Χριστῷ Ἰησοῦ ὑμεῖς οἵ ποτε ὄντες μακρὰν ἐγενήθητε ἐγγὺς ἐν τῷ αἵματι τοῦ Χριστοῦ.&nbsp;&nbsp;</span>
<span class="ver"><b>14</b></span> <span class="text">Αὐτὸς γάρ ἐστιν ἡ εἰρήνη ἡμῶν, ὁ ποιήσας τὰ ἀμφότερα ἓν καὶ τὸ μεσότοιχον τοῦ φραγμοῦ λύσας, τὴν ἔχθραν ἐν τῇ σαρκὶ αὐτοῦ,</span>
<span class="ver"><b>15</b></span> <span class="text">τὸν νόμον τῶν ἐντολῶν ἐν δόγμασιν καταργήσας, ἵνα τοὺς δύο κτίσῃ ἐν αὐτῷ εἰς ἕνα καινὸν ἄνθρωπον ποιῶν εἰρήνην</span>
<span class="ver"><b>16</b></span> <span class="text">καὶ ἀποκαταλλάξῃ τοὺς ἀμφοτέρους ἐν ἑνὶ σώματι τῷ θεῷ διὰ τοῦ σταυροῦ, ἀποκτείνας τὴν ἔχθραν ἐν αὐτῷ.&nbsp;&nbsp;</span>
<span class="ver"><b>17</b></span> <span class="text">καὶ ἐλθὼν εὐηγγελίσατο εἰρήνην ὑμῖν τοῖς μακρὰν καὶ εἰρήνην τοῖς ἐγγύς·&nbsp;&nbsp;</span>
<span class="ver"><b>18</b></span> <span class="text">ὅτι δι᾽ αὐτοῦ ἔχομεν τὴν προσαγωγὴν οἱ ἀμφότεροι ἐν ἑνὶ πνεύματι πρὸς τὸν πατέρα.&nbsp;&nbsp;</span>
<span class="ver"><b>19</b></span> <span class="text">Ἄρα οὖν οὐκέτι ἐστὲ ξένοι καὶ πάροικοι ἀλλὰ ἐστὲ συνπολῖται τῶν ἁγίων καὶ οἰκεῖοι τοῦ θεοῦ,</span>
<span class="ver"><b>20</b></span> <span class="text">ἐποικοδομηθέντες ἐπὶ τῷ θεμελίῳ τῶν ἀποστόλων καὶ προφητῶν, ὄντος ἀκρογωνιαίου αὐτοῦ Χριστοῦ Ἰησοῦ,</span>
<span class="ver"><b>21</b></span> <span class="text">ἐν ᾧ πᾶσα οἰκοδομὴ συναρμολογουμένη αὔξει εἰς ναὸν ἅγιον ἐν κυρίῳ,</span>
<span class="ver"><b>22</b></span> <span class="text">ἐν ᾧ καὶ ὑμεῖς συνοικοδομεῖσθε εἰς κατοικητήριον τοῦ θεοῦ ἐν πνεύματι.&nbsp;&nbsp;</span>
<br><br><div class="chap">ΠΡΟΣ ΕΦΕΣΙΟΥΣ &ensp;3</div>
<span class="ver"><b>1</b></span> <span class="text">Τούτου χάριν ἐγὼ Παῦλος ὁ δέσμιος τοῦ Χριστοῦ Ἰησοῦ ὑπὲρ ὑμῶν τῶν ἐθνῶν</span>
<span class="ver"><b>2</b></span> <span class="text">– εἴ γε ἠκούσατε τὴν οἰκονομίαν τῆς χάριτος τοῦ θεοῦ τῆς δοθείσης μοι εἰς ὑμᾶς,</span>
<span class="ver"><b>3</b></span> <span class="text">κατὰ ἀποκάλυψιν ἐγνωρίσθη μοι τὸ μυστήριον, καθὼς προέγραψα ἐν ὀλίγῳ,</span>
<span class="ver"><b>4</b></span> <span class="text">πρὸς ὃ δύνασθε ἀναγινώσκοντες νοῆσαι τὴν σύνεσίν μου ἐν τῷ μυστηρίῳ τοῦ Χριστοῦ,</span>
<span class="ver"><b>5</b></span> <span class="text">ὃ ἑτέραις γενεαῖς οὐκ ἐγνωρίσθη τοῖς υἱοῖς τῶν ἀνθρώπων ὡς νῦν ἀπεκαλύφθη τοῖς ἁγίοις ἀποστόλοις αὐτοῦ καὶ προφήταις ἐν πνεύματι,</span>
<span class="ver"><b>6</b></span> <span class="text">εἶναι τὰ ἔθνη συνκληρονόμα καὶ σύνσωμα καὶ συνμέτοχα τῆς ἐπαγγελίας ἐν Χριστῷ Ἰησοῦ διὰ τοῦ εὐαγγελίου,</span>
<span class="ver"><b>7</b></span> <span class="text">οὗ ἐγενήθην διάκονος κατὰ τὴν δωρεὰν τῆς χάριτος τοῦ θεοῦ τῆς δοθείσης μοι κατὰ τὴν ἐνέργειαν τῆς δυνάμεως αὐτοῦ.&nbsp;&nbsp;</span>
<span class="ver"><b>8</b></span> <span class="text">Ἐμοὶ τῷ ἐλαχιστοτέρῳ πάντων ἁγίων ἐδόθη ἡ χάρις αὕτη, τοῖς ἔθνεσιν εὐαγγελίσασθαι τὸ ἀνεξιχνίαστον πλοῦτος τοῦ Χριστοῦ</span>
<span class="ver"><b>9</b></span> <span class="text">καὶ φωτίσαι πάντας τίς ἡ οἰκονομία τοῦ μυστηρίου τοῦ ἀποκεκρυμμένου ἀπὸ τῶν αἰώνων ἐν τῷ θεῷ τῷ τὰ πάντα κτίσαντι,</span>
<span class="ver"><b>10</b></span> <span class="text">ἵνα γνωρισθῇ νῦν ταῖς ἀρχαῖς καὶ ταῖς ἐξουσίαις ἐν τοῖς ἐπουρανίοις διὰ τῆς ἐκκλησίας ἡ πολυποίκιλος σοφία τοῦ θεοῦ,</span>
<span class="ver"><b>11</b></span> <span class="text">κατὰ πρόθεσιν τῶν αἰώνων ἣν ἐποίησεν ἐν τῷ Χριστῷ Ἰησοῦ τῷ κυρίῳ ἡμῶν,</span>
<span class="ver"><b>12</b></span> <span class="text">ἐν ᾧ ἔχομεν τὴν παρρησίαν καὶ προσαγωγὴν ἐν πεποιθήσει διὰ τῆς πίστεως αὐτοῦ.&nbsp;&nbsp;</span>
<span class="ver"><b>13</b></span> <span class="text">διὸ αἰτοῦμαι μὴ ἐνκακεῖν ἐν ταῖς θλίψεσίν μου ὑπὲρ ὑμῶν, ἥτις ἐστὶν δόξα ὑμῶν.&nbsp;&nbsp;</span>
<span class="ver"><b>14</b></span> <span class="text">Τούτου χάριν κάμπτω τὰ γόνατά μου πρὸς τὸν πατέρα,</span>
<span class="ver"><b>15</b></span> <span class="text">ἐξ οὗ πᾶσα πατριὰ ἐν οὐρανοῖς καὶ ἐπὶ γῆς ὀνομάζεται,</span>
<span class="ver"><b>16</b></span> <span class="text">ἵνα δῷ ὑμῖν κατὰ τὸ πλοῦτος τῆς δόξης αὐτοῦ δυνάμει κραταιωθῆναι διὰ τοῦ πνεύματος αὐτοῦ εἰς τὸν ἔσω ἄνθρωπον,</span>
<span class="ver"><b>17</b></span> <span class="text">κατοικῆσαι τὸν Χριστὸν διὰ τῆς πίστεως ἐν ταῖς καρδίαις ὑμῶν, ἐν ἀγάπῃ ἐρριζωμένοι καὶ τεθεμελιωμένοι,</span>
<span class="ver"><b>18</b></span> <span class="text">ἵνα ἐξισχύσητε καταλαβέσθαι σὺν πᾶσιν τοῖς ἁγίοις τί τὸ πλάτος καὶ μῆκος καὶ ὕψος καὶ βάθος,</span>
<span class="ver"><b>19</b></span> <span class="text">γνῶναί τε τὴν ὑπερβάλλουσαν τῆς γνώσεως ἀγάπην τοῦ Χριστοῦ, ἵνα πληρωθῆτε εἰς πᾶν τὸ πλήρωμα τοῦ θεοῦ.&nbsp;&nbsp;</span>
<span class="ver"><b>20</b></span> <span class="text">Τῷ δὲ δυναμένῳ ὑπὲρ πάντα ποιῆσαι ὑπερεκπερισσοῦ ὧν αἰτούμεθα ἢ νοοῦμεν κατὰ τὴν δύναμιν τὴν ἐνεργουμένην ἐν ἡμῖν,</span>
<span class="ver"><b>21</b></span> <span class="text">αὐτῷ ἡ δόξα ἐν τῇ ἐκκλησίᾳ καὶ ἐν Χριστῷ Ἰησοῦ εἰς πάσας τὰς γενεὰς τοῦ αἰῶνος τῶν αἰώνων, ἀμήν.&nbsp;&nbsp;</span>
<br><br><div class="chap">ΠΡΟΣ ΕΦΕΣΙΟΥΣ &ensp;4</div>
<span class="ver"><b>1</b></span> <span class="text">Παρακαλῶ οὖν ὑμᾶς ἐγὼ ὁ δέσμιος ἐν κυρίῳ ἀξίως περιπατῆσαι τῆς κλήσεως ἧς ἐκλήθητε,</span>
<span class="ver"><b>2</b></span> <span class="text">μετὰ πάσης ταπεινοφροσύνης καὶ πραΰτητος, μετὰ μακροθυμίας, ἀνεχόμενοι ἀλλήλων ἐν ἀγάπῃ,</span>
<span class="ver"><b>3</b></span> <span class="text">σπουδάζοντες τηρεῖν τὴν ἑνότητα τοῦ πνεύματος ἐν τῷ συνδέσμῳ τῆς εἰρήνης·&nbsp;&nbsp;</span>
<span class="ver"><b>4</b></span> <span class="text">Ἓν σῶμα καὶ ἓν πνεῦμα, καθὼς καὶ ἐκλήθητε ἐν μιᾷ ἐλπίδι τῆς κλήσεως ὑμῶν·&nbsp;&nbsp;</span>
<span class="ver"><b>5</b></span> <span class="text">εἷς κύριος, μία πίστις, ἓν βάπτισμα,</span>
<span class="ver"><b>6</b></span> <span class="text">εἷς θεὸς καὶ πατὴρ πάντων, ὁ ἐπὶ πάντων καὶ διὰ πάντων καὶ ἐν πᾶσιν.&nbsp;&nbsp;</span>
<span class="ver"><b>7</b></span> <span class="text">Ἑνὶ δὲ ἑκάστῳ ἡμῶν ἐδόθη ἡ χάρις κατὰ τὸ μέτρον τῆς δωρεᾶς τοῦ Χριστοῦ.&nbsp;&nbsp;</span>
<span class="ver"><b>8</b></span> <span class="text">διὸ λέγει·&nbsp;&nbsp; ἀναβὰς εἰς ὕψος ᾐχμαλώτευσεν αἰχμαλωσίαν, ἔδωκεν δόματα τοῖς ἀνθρώποις.&nbsp;&nbsp;</span>
<span class="ver"><b>9</b></span> <span class="text">τὸ δὲ ἀνέβη τί ἐστιν, εἰ μὴ ὅτι καὶ κατέβη εἰς τὰ κατώτερα μέρη τῆς γῆς;&nbsp;&nbsp;</span>
<span class="ver"><b>10</b></span> <span class="text">ὁ καταβὰς αὐτός ἐστιν καὶ ὁ ἀναβὰς ὑπεράνω πάντων τῶν οὐρανῶν, ἵνα πληρώσῃ τὰ πάντα.&nbsp;&nbsp;</span>
<span class="ver"><b>11</b></span> <span class="text">Καὶ αὐτὸς ἔδωκεν τοὺς μὲν ἀποστόλους, τοὺς δὲ προφήτας, τοὺς δὲ εὐαγγελιστάς, τοὺς δὲ ποιμένας καὶ διδασκάλους,</span>
<span class="ver"><b>12</b></span> <span class="text">πρὸς τὸν καταρτισμὸν τῶν ἁγίων εἰς ἔργον διακονίας, εἰς οἰκοδομὴν τοῦ σώματος τοῦ Χριστοῦ,</span>
<span class="ver"><b>13</b></span> <span class="text">μέχρι καταντήσωμεν οἱ πάντες εἰς τὴν ἑνότητα τῆς πίστεως καὶ τῆς ἐπιγνώσεως τοῦ υἱοῦ τοῦ θεοῦ, εἰς ἄνδρα τέλειον, εἰς μέτρον ἡλικίας τοῦ πληρώματος τοῦ Χριστοῦ,</span>
<span class="ver"><b>14</b></span> <span class="text">ἵνα μηκέτι ὦμεν νήπιοι, κλυδωνιζόμενοι καὶ περιφερόμενοι παντὶ ἀνέμῳ τῆς διδασκαλίας ἐν τῇ κυβίᾳ τῶν ἀνθρώπων, ἐν πανουργίᾳ πρὸς τὴν μεθοδίαν τῆς πλάνης,</span>
<span class="ver"><b>15</b></span> <span class="text">ἀληθεύοντες δὲ ἐν ἀγάπῃ αὐξήσωμεν εἰς αὐτὸν τὰ πάντα, ὅς ἐστιν ἡ κεφαλή, Χριστός,</span>
<span class="ver"><b>16</b></span> <span class="text">ἐξ οὗ πᾶν τὸ σῶμα συναρμολογούμενον καὶ συνβιβαζόμενον διὰ πάσης ἁφῆς τῆς ἐπιχορηγίας κατ᾽ ἐνέργειαν ἐν μέτρῳ ἑνὸς ἑκάστου μέρους τὴν αὔξησιν τοῦ σώματος ποιεῖται εἰς οἰκοδομὴν ἑαυτοῦ ἐν ἀγάπῃ.&nbsp;&nbsp;</span>
<span class="ver"><b>17</b></span> <span class="text">Τοῦτο οὖν λέγω καὶ μαρτύρομαι ἐν κυρίῳ, μηκέτι ὑμᾶς περιπατεῖν, καθὼς καὶ τὰ ἔθνη περιπατεῖ ἐν ματαιότητι τοῦ νοὸς αὐτῶν,</span>
<span class="ver"><b>18</b></span> <span class="text">ἐσκοτωμένοι τῇ διανοίᾳ ὄντες, ἀπηλλοτριωμένοι τῆς ζωῆς τοῦ θεοῦ διὰ τὴν ἄγνοιαν τὴν οὖσαν ἐν αὐτοῖς, διὰ τὴν πώρωσιν τῆς καρδίας αὐτῶν,</span>
<span class="ver"><b>19</b></span> <span class="text">οἵτινες ἀπηλγηκότες ἑαυτοὺς παρέδωκαν τῇ ἀσελγείᾳ εἰς ἐργασίαν ἀκαθαρσίας πάσης ἐν πλεονεξίᾳ.&nbsp;&nbsp;</span>
<span class="ver"><b>20</b></span> <span class="text">Ὑμεῖς δὲ οὐχ οὕτως ἐμάθετε τὸν Χριστόν,</span>
<span class="ver"><b>21</b></span> <span class="text">εἴ γε αὐτὸν ἠκούσατε καὶ ἐν αὐτῷ ἐδιδάχθητε, καθώς ἐστιν ἀλήθεια ἐν τῷ Ἰησοῦ,</span>
<span class="ver"><b>22</b></span> <span class="text">ἀποθέσθαι ὑμᾶς κατὰ τὴν προτέραν ἀναστροφὴν τὸν παλαιὸν ἄνθρωπον τὸν φθειρόμενον κατὰ τὰς ἐπιθυμίας τῆς ἀπάτης,</span>
<span class="ver"><b>23</b></span> <span class="text">ἀνανεοῦσθαι δὲ τῷ πνεύματι τοῦ νοὸς ὑμῶν</span>
<span class="ver"><b>24</b></span> <span class="text">καὶ ἐνδύσασθαι τὸν καινὸν ἄνθρωπον τὸν κατὰ θεὸν κτισθέντα ἐν δικαιοσύνῃ καὶ ὁσιότητι τῆς ἀληθείας.&nbsp;&nbsp;</span>
<span class="ver"><b>25</b></span> <span class="text">Διὸ ἀποθέμενοι τὸ ψεῦδος λαλεῖτε ἀλήθειαν ἕκαστος μετὰ τοῦ πλησίον αὐτοῦ, ὅτι ἐσμὲν ἀλλήλων μέλη.&nbsp;&nbsp;</span>
<span class="ver"><b>26</b></span> <span class="text">ὀργίζεσθε καὶ μὴ ἁμαρτάνετε·&nbsp;&nbsp; ὁ ἥλιος μὴ ἐπιδυέτω ἐπὶ παροργισμῷ ὑμῶν,</span>
<span class="ver"><b>27</b></span> <span class="text">μηδὲ δίδοτε τόπον τῷ διαβόλῳ.&nbsp;&nbsp;</span>
<span class="ver"><b>28</b></span> <span class="text">ὁ κλέπτων μηκέτι κλεπτέτω, μᾶλλον δὲ κοπιάτω ἐργαζόμενος ταῖς χερσὶν τὸ ἀγαθόν, ἵνα ἔχῃ μεταδιδόναι τῷ χρείαν ἔχοντι.&nbsp;&nbsp;</span>
<span class="ver"><b>29</b></span> <span class="text">πᾶς λόγος σαπρὸς ἐκ τοῦ στόματος ὑμῶν μὴ ἐκπορευέσθω, ἀλλ᾽ εἴ τις ἀγαθὸς πρὸς οἰκοδομὴν τῆς χρείας, ἵνα δῷ χάριν τοῖς ἀκούουσιν.&nbsp;&nbsp;</span>
<span class="ver"><b>30</b></span> <span class="text">καὶ μὴ λυπεῖτε τὸ πνεῦμα τὸ ἅγιον τοῦ θεοῦ, ἐν ᾧ ἐσφραγίσθητε εἰς ἡμέραν ἀπολυτρώσεως.&nbsp;&nbsp;</span>
<span class="ver"><b>31</b></span> <span class="text">πᾶσα πικρία καὶ θυμὸς καὶ ὀργὴ καὶ κραυγὴ καὶ βλασφημία ἀρθήτω ἀφ᾽ ὑμῶν σὺν πάσῃ κακίᾳ.&nbsp;&nbsp;</span>
<span class="ver"><b>32</b></span> <span class="text">γίνεσθε δὲ εἰς ἀλλήλους χρηστοί, εὔσπλαγχνοι, χαριζόμενοι ἑαυτοῖς, καθὼς καὶ ὁ θεὸς ἐν Χριστῷ ἐχαρίσατο ὑμῖν.&nbsp;&nbsp;</span>
<br><br><div class="chap">ΠΡΟΣ ΕΦΕΣΙΟΥΣ &ensp;5</div>
<span class="ver"><b>1</b></span> <span class="text">Γίνεσθε οὖν μιμηταὶ τοῦ θεοῦ ὡς τέκνα ἀγαπητὰ</span>
<span class="ver"><b>2</b></span> <span class="text">καὶ περιπατεῖτε ἐν ἀγάπῃ, καθὼς καὶ ὁ Χριστὸς ἠγάπησεν ἡμᾶς καὶ παρέδωκεν ἑαυτὸν ὑπὲρ ἡμῶν προσφορὰν καὶ θυσίαν τῷ θεῷ εἰς ὀσμὴν εὐωδίας.&nbsp;&nbsp;</span>
<span class="ver"><b>3</b></span> <span class="text">Πορνεία δὲ καὶ ἀκαθαρσία πᾶσα ἢ πλεονεξία μηδὲ ὀνομαζέσθω ἐν ὑμῖν, καθὼς πρέπει ἁγίοις,</span>
<span class="ver"><b>4</b></span> <span class="text">καὶ αἰσχρότης καὶ μωρολογία ἢ εὐτραπελία, ἃ οὐκ ἀνῆκεν, ἀλλὰ μᾶλλον εὐχαριστία.&nbsp;&nbsp;</span>
<span class="ver"><b>5</b></span> <span class="text">τοῦτο γὰρ ἴστε γινώσκοντες, ὅτι πᾶς πόρνος ἢ ἀκάθαρτος ἢ πλεονέκτης, ὅ ἐστιν εἰδωλολάτρης, οὐκ ἔχει κληρονομίαν ἐν τῇ βασιλείᾳ τοῦ Χριστοῦ καὶ θεοῦ.&nbsp;&nbsp;</span>
<span class="ver"><b>6</b></span> <span class="text">Μηδεὶς ὑμᾶς ἀπατάτω κενοῖς λόγοις·&nbsp;&nbsp; διὰ ταῦτα γὰρ ἔρχεται ἡ ὀργὴ τοῦ θεοῦ ἐπὶ τοὺς υἱοὺς τῆς ἀπειθείας.&nbsp;&nbsp;</span>
<span class="ver"><b>7</b></span> <span class="text">μὴ οὖν γίνεσθε συνμέτοχοι αὐτῶν·&nbsp;&nbsp;</span>
<span class="ver"><b>8</b></span> <span class="text">ἦτε γάρ ποτε σκότος, νῦν δὲ φῶς ἐν κυρίῳ·&nbsp;&nbsp; ὡς τέκνα φωτὸς περιπατεῖτε</span>
<span class="ver"><b>9</b></span> <span class="text">– ὁ γὰρ καρπὸς τοῦ φωτὸς ἐν πάσῃ ἀγαθωσύνῃ καὶ δικαιοσύνῃ καὶ ἀληθείᾳ –</span>
<span class="ver"><b>10</b></span> <span class="text">δοκιμάζοντες τί ἐστιν εὐάρεστον τῷ κυρίῳ,</span>
<span class="ver"><b>11</b></span> <span class="text">καὶ μὴ συνκοινωνεῖτε τοῖς ἔργοις τοῖς ἀκάρποις τοῦ σκότους, μᾶλλον δὲ καὶ ἐλέγχετε.&nbsp;&nbsp;</span>
<span class="ver"><b>12</b></span> <span class="text">τὰ γὰρ κρυφῇ γινόμενα ὑπ᾽ αὐτῶν αἰσχρόν ἐστιν καὶ λέγειν,</span>
<span class="ver"><b>13</b></span> <span class="text">τὰ δὲ πάντα ἐλεγχόμενα ὑπὸ τοῦ φωτὸς φανεροῦται,</span>
<span class="ver"><b>14</b></span> <span class="text">πᾶν γὰρ τὸ φανερούμενον φῶς ἐστιν.&nbsp;&nbsp; διὸ λέγει·&nbsp;&nbsp; ἔγειρε, ὁ καθεύδων, καὶ ἀνάστα ἐκ τῶν νεκρῶν, καὶ ἐπιφαύσει σοι ὁ Χριστός.&nbsp;&nbsp;</span>
<span class="ver"><b>15</b></span> <span class="text">Βλέπετε οὖν ἀκριβῶς πῶς περιπατεῖτε μὴ ὡς ἄσοφοι ἀλλ᾽ ὡς σοφοί,</span>
<span class="ver"><b>16</b></span> <span class="text">ἐξαγοραζόμενοι τὸν καιρόν, ὅτι αἱ ἡμέραι πονηραί εἰσιν.&nbsp;&nbsp;</span>
<span class="ver"><b>17</b></span> <span class="text">διὰ τοῦτο μὴ γίνεσθε ἄφρονες, ἀλλὰ συνίετε τί τὸ θέλημα τοῦ κυρίου.&nbsp;&nbsp;</span>
<span class="ver"><b>18</b></span> <span class="text">καὶ μὴ μεθύσκεσθε οἴνῳ, ἐν ᾧ ἐστιν ἀσωτία, ἀλλὰ πληροῦσθε ἐν πνεύματι,</span>
<span class="ver"><b>19</b></span> <span class="text">λαλοῦντες ἑαυτοῖς ἐν ψαλμοῖς καὶ ὕμνοις καὶ ᾠδαῖς πνευματικαῖς, ᾄδοντες καὶ ψάλλοντες τῇ καρδίᾳ ὑμῶν τῷ κυρίῳ,</span>
<span class="ver"><b>20</b></span> <span class="text">εὐχαριστοῦντες πάντοτε ὑπὲρ πάντων ἐν ὀνόματι τοῦ κυρίου ἡμῶν Ἰησοῦ Χριστοῦ τῷ θεῷ καὶ πατρί.&nbsp;&nbsp;</span>
<span class="ver"><b>21</b></span> <span class="text">Ὑποτασσόμενοι ἀλλήλοις ἐν φόβῳ Χριστοῦ,</span>
<span class="ver"><b>22</b></span> <span class="text">αἱ γυναῖκες τοῖς ἰδίοις ἀνδράσιν ὡς τῷ κυρίῳ,</span>
<span class="ver"><b>23</b></span> <span class="text">ὅτι ἀνήρ ἐστιν κεφαλὴ τῆς γυναικὸς ὡς καὶ ὁ Χριστὸς κεφαλὴ τῆς ἐκκλησίας, αὐτὸς σωτὴρ τοῦ σώματος·&nbsp;&nbsp;</span>
<span class="ver"><b>24</b></span> <span class="text">ἀλλ᾽ ὡς ἡ ἐκκλησία ὑποτάσσεται τῷ Χριστῷ, οὕτως καὶ αἱ γυναῖκες τοῖς ἀνδράσιν ἐν παντί.&nbsp;&nbsp;</span>
<span class="ver"><b>25</b></span> <span class="text">Οἱ ἄνδρες, ἀγαπᾶτε τὰς γυναῖκας, καθὼς καὶ ὁ Χριστὸς ἠγάπησεν τὴν ἐκκλησίαν καὶ ἑαυτὸν παρέδωκεν ὑπὲρ αὐτῆς,</span>
<span class="ver"><b>26</b></span> <span class="text">ἵνα αὐτὴν ἁγιάσῃ καθαρίσας τῷ λουτρῷ τοῦ ὕδατος ἐν ῥήματι,</span>
<span class="ver"><b>27</b></span> <span class="text">ἵνα παραστήσῃ αὐτὸς ἑαυτῷ ἔνδοξον τὴν ἐκκλησίαν, μὴ ἔχουσαν σπίλον ἢ ῥυτίδα ἤ τι τῶν τοιούτων, ἀλλ᾽ ἵνα ᾖ ἁγία καὶ ἄμωμος.&nbsp;&nbsp;</span>
<span class="ver"><b>28</b></span> <span class="text">οὕτως ὀφείλουσιν καὶ οἱ ἄνδρες ἀγαπᾶν τὰς ἑαυτῶν γυναῖκας ὡς τὰ ἑαυτῶν σώματα.&nbsp;&nbsp; ὁ ἀγαπῶν τὴν ἑαυτοῦ γυναῖκα ἑαυτὸν ἀγαπᾷ.&nbsp;&nbsp;</span>
<span class="ver"><b>29</b></span> <span class="text">Οὐδεὶς γάρ ποτε τὴν ἑαυτοῦ σάρκα ἐμίσησεν ἀλλὰ ἐκτρέφει καὶ θάλπει αὐτήν, καθὼς καὶ ὁ Χριστὸς τὴν ἐκκλησίαν,</span>
<span class="ver"><b>30</b></span> <span class="text">ὅτι μέλη ἐσμὲν τοῦ σώματος αὐτοῦ.&nbsp;&nbsp;</span>
<span class="ver"><b>31</b></span> <span class="text">ἀντὶ τούτου καταλείψει ἄνθρωπος τὸν πατέρα καὶ τὴν μητέρα καὶ προσκολληθήσεται τῇ γυναικὶ αὐτοῦ, καὶ ἔσονται οἱ δύο εἰς σάρκα μίαν.&nbsp;&nbsp;</span>
<span class="ver"><b>32</b></span> <span class="text">τὸ μυστήριον τοῦτο μέγα ἐστίν·&nbsp;&nbsp; ἐγὼ δὲ λέγω εἰς Χριστὸν καὶ εἰς τὴν ἐκκλησίαν.&nbsp;&nbsp;</span>
<span class="ver"><b>33</b></span> <span class="text">πλὴν καὶ ὑμεῖς οἱ καθ᾽ ἕνα, ἕκαστος τὴν ἑαυτοῦ γυναῖκα οὕτως ἀγαπάτω ὡς ἑαυτόν, ἡ δὲ γυνὴ ἵνα φοβῆται τὸν ἄνδρα.&nbsp;&nbsp;</span>
<br><br><div class="chap">ΠΡΟΣ ΕΦΕΣΙΟΥΣ &ensp;6</div>
<span class="ver"><b>1</b></span> <span class="text">Τὰ τέκνα, ὑπακούετε τοῖς γονεῦσιν ὑμῶν ἐν κυρίῳ·&nbsp;&nbsp; τοῦτο γάρ ἐστιν δίκαιον.&nbsp;&nbsp;</span>
<span class="ver"><b>2</b></span> <span class="text">τίμα τὸν πατέρα σου καὶ τὴν μητέρα, ἥτις ἐστὶν ἐντολὴ πρώτη ἐν ἐπαγγελίᾳ,</span>
<span class="ver"><b>3</b></span> <span class="text">ἵνα εὖ σοι γένηται καὶ ἔσῃ μακροχρόνιος ἐπὶ τῆς γῆς.&nbsp;&nbsp;</span>
<span class="ver"><b>4</b></span> <span class="text">Καὶ οἱ πατέρες, μὴ παροργίζετε τὰ τέκνα ὑμῶν ἀλλὰ ἐκτρέφετε αὐτὰ ἐν παιδείᾳ καὶ νουθεσίᾳ κυρίου.&nbsp;&nbsp;</span>
<span class="ver"><b>5</b></span> <span class="text">Οἱ δοῦλοι, ὑπακούετε τοῖς κατὰ σάρκα κυρίοις μετὰ φόβου καὶ τρόμου ἐν ἁπλότητι τῆς καρδίας ὑμῶν ὡς τῷ Χριστῷ,</span>
<span class="ver"><b>6</b></span> <span class="text">μὴ κατ᾽ ὀφθαλμοδουλείαν ὡς ἀνθρωπάρεσκοι ἀλλ᾽ ὡς δοῦλοι Χριστοῦ ποιοῦντες τὸ θέλημα τοῦ θεοῦ ἐκ ψυχῆς,</span>
<span class="ver"><b>7</b></span> <span class="text">μετ᾽ εὐνοίας δουλεύοντες ὡς τῷ κυρίῳ καὶ οὐκ ἀνθρώποις,</span>
<span class="ver"><b>8</b></span> <span class="text">εἰδότες ὅτι ἕκαστος ἐάν τι ποιήσῃ ἀγαθόν, τοῦτο κομίσεται παρὰ κυρίου εἴτε δοῦλος εἴτε ἐλεύθερος.&nbsp;&nbsp;</span>
<span class="ver"><b>9</b></span> <span class="text">Καὶ οἱ κύριοι, τὰ αὐτὰ ποιεῖτε πρὸς αὐτούς, ἀνιέντες τὴν ἀπειλήν, εἰδότες ὅτι καὶ αὐτῶν καὶ ὑμῶν ὁ κύριός ἐστιν ἐν οὐρανοῖς καὶ προσωπολημψία οὐκ ἔστιν παρ᾽ αὐτῷ.&nbsp;&nbsp;</span>
<span class="ver"><b>10</b></span> <span class="text">Τοῦ λοιποῦ, ἐνδυναμοῦσθε ἐν κυρίῳ καὶ ἐν τῷ κράτει τῆς ἰσχύος αὐτοῦ.&nbsp;&nbsp;</span>
<span class="ver"><b>11</b></span> <span class="text">ἐνδύσασθε τὴν πανοπλίαν τοῦ θεοῦ πρὸς τὸ δύνασθαι ὑμᾶς στῆναι πρὸς τὰς μεθοδίας τοῦ διαβόλου·&nbsp;&nbsp;</span>
<span class="ver"><b>12</b></span> <span class="text">ὅτι οὐκ ἔστιν ἡμῖν ἡ πάλη πρὸς αἷμα καὶ σάρκα ἀλλὰ πρὸς τὰς ἀρχάς, πρὸς τὰς ἐξουσίας, πρὸς τοὺς κοσμοκράτορας τοῦ σκότους τούτου, πρὸς τὰ πνευματικὰ τῆς πονηρίας ἐν τοῖς ἐπουρανίοις.&nbsp;&nbsp;</span>
<span class="ver"><b>13</b></span> <span class="text">διὰ τοῦτο ἀναλάβετε τὴν πανοπλίαν τοῦ θεοῦ, ἵνα δυνηθῆτε ἀντιστῆναι ἐν τῇ ἡμέρᾳ τῇ πονηρᾷ καὶ ἅπαντα κατεργασάμενοι στῆναι.&nbsp;&nbsp;</span>
<span class="ver"><b>14</b></span> <span class="text">στῆτε οὖν περιζωσάμενοι τὴν ὀσφὺν ὑμῶν ἐν ἀληθείᾳ καὶ ἐνδυσάμενοι τὸν θώρακα τῆς δικαιοσύνης</span>
<span class="ver"><b>15</b></span> <span class="text">καὶ ὑποδησάμενοι τοὺς πόδας ἐν ἑτοιμασίᾳ τοῦ εὐαγγελίου τῆς εἰρήνης,</span>
<span class="ver"><b>16</b></span> <span class="text">ἐν πᾶσιν ἀναλαβόντες τὸν θυρεὸν τῆς πίστεως, ἐν ᾧ δυνήσεσθε πάντα τὰ βέλη τοῦ πονηροῦ πεπυρωμένα σβέσαι·&nbsp;&nbsp;</span>
<span class="ver"><b>17</b></span> <span class="text">καὶ τὴν περικεφαλαίαν τοῦ σωτηρίου δέξασθε καὶ τὴν μάχαιραν τοῦ πνεύματος, ὅ ἐστιν ῥῆμα θεοῦ.&nbsp;&nbsp;</span>
<span class="ver"><b>18</b></span> <span class="text">Διὰ πάσης προσευχῆς καὶ δεήσεως προσευχόμενοι ἐν παντὶ καιρῷ ἐν πνεύματι, καὶ εἰς αὐτὸ ἀγρυπνοῦντες ἐν πάσῃ προσκαρτερήσει καὶ δεήσει περὶ πάντων τῶν ἁγίων</span>
<span class="ver"><b>19</b></span> <span class="text">καὶ ὑπὲρ ἐμοῦ, ἵνα μοι δοθῇ λόγος ἐν ἀνοίξει τοῦ στόματός μου, ἐν παρρησίᾳ γνωρίσαι τὸ μυστήριον τοῦ εὐαγγελίου,</span>
<span class="ver"><b>20</b></span> <span class="text">ὑπὲρ οὗ πρεσβεύω ἐν ἁλύσει, ἵνα ἐν αὐτῷ παρρησιάσωμαι ὡς δεῖ με λαλῆσαι.&nbsp;&nbsp;</span>
<span class="ver"><b>21</b></span> <span class="text">Ἵνα δὲ εἰδῆτε καὶ ὑμεῖς τὰ κατ᾽ ἐμέ, τί πράσσω, πάντα γνωρίσει ὑμῖν Τύχικος ὁ ἀγαπητὸς ἀδελφὸς καὶ πιστὸς διάκονος ἐν κυρίῳ,</span>
<span class="ver"><b>22</b></span> <span class="text">ὃν ἔπεμψα πρὸς ὑμᾶς εἰς αὐτὸ τοῦτο, ἵνα γνῶτε τὰ περὶ ἡμῶν καὶ παρακαλέσῃ τὰς καρδίας ὑμῶν.&nbsp;&nbsp;</span>
<span class="ver"><b>23</b></span> <span class="text">Εἰρήνη τοῖς ἀδελφοῖς καὶ ἀγάπη μετὰ πίστεως ἀπὸ θεοῦ πατρὸς καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>24</b></span> <span class="text">ἡ χάρις μετὰ πάντων τῶν ἀγαπώντων τὸν κύριον ἡμῶν Ἰησοῦν Χριστὸν ἐν ἀφθαρσίᾳ.&nbsp;&nbsp;</span>

<h3><center>ΠΡΟΣ ΦΙΛΙΠΠΗΣΙΟΥΣ</center></h3>
<br><br><div class="chap">ΠΡΟΣ ΦΙΛΙΠΠΗΣΙΟΥΣ &ensp;1</div>
<span class="ver"><b>1</b></span> <span class="text">Παῦλος καὶ Τιμόθεος δοῦλοι Χριστοῦ Ἰησοῦ πᾶσιν τοῖς ἁγίοις ἐν Χριστῷ Ἰησοῦ τοῖς οὖσιν ἐν Φιλίπποις σὺν ἐπισκόποις καὶ διακόνοις,</span>
<span class="ver"><b>2</b></span> <span class="text">χάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>3</b></span> <span class="text">Εὐχαριστῶ τῷ θεῷ μου ἐπὶ πάσῃ τῇ μνείᾳ ὑμῶν</span>
<span class="ver"><b>4</b></span> <span class="text">πάντοτε ἐν πάσῃ δεήσει μου ὑπὲρ πάντων ὑμῶν, μετὰ χαρᾶς τὴν δέησιν ποιούμενος,</span>
<span class="ver"><b>5</b></span> <span class="text">ἐπὶ τῇ κοινωνίᾳ ὑμῶν εἰς τὸ εὐαγγέλιον ἀπὸ τῆς πρώτης ἡμέρας ἄχρι τοῦ νῦν,</span>
<span class="ver"><b>6</b></span> <span class="text">πεποιθὼς αὐτὸ τοῦτο, ὅτι ὁ ἐναρξάμενος ἐν ὑμῖν ἔργον ἀγαθὸν ἐπιτελέσει ἄχρι ἡμέρας Χριστοῦ Ἰησοῦ·&nbsp;&nbsp;</span>
<span class="ver"><b>7</b></span> <span class="text">Καθώς ἐστιν δίκαιον ἐμοὶ τοῦτο φρονεῖν ὑπὲρ πάντων ὑμῶν διὰ τὸ ἔχειν με ἐν τῇ καρδίᾳ ὑμᾶς, ἔν τε τοῖς δεσμοῖς μου καὶ ἐν τῇ ἀπολογίᾳ καὶ βεβαιώσει τοῦ εὐαγγελίου συνκοινωνούς μου τῆς χάριτος πάντας ὑμᾶς ὄντας.&nbsp;&nbsp;</span>
<span class="ver"><b>8</b></span> <span class="text">μάρτυς γάρ μου ὁ θεὸς ὡς ἐπιποθῶ πάντας ὑμᾶς ἐν σπλάγχνοις Χριστοῦ Ἰησοῦ.&nbsp;&nbsp;</span>
<span class="ver"><b>9</b></span> <span class="text">Καὶ τοῦτο προσεύχομαι, ἵνα ἡ ἀγάπη ὑμῶν ἔτι μᾶλλον καὶ μᾶλλον περισσεύῃ ἐν ἐπιγνώσει καὶ πάσῃ αἰσθήσει</span>
<span class="ver"><b>10</b></span> <span class="text">εἰς τὸ δοκιμάζειν ὑμᾶς τὰ διαφέροντα, ἵνα ἦτε εἰλικρινεῖς καὶ ἀπρόσκοποι εἰς ἡμέραν Χριστοῦ,</span>
<span class="ver"><b>11</b></span> <span class="text">πεπληρωμένοι καρπὸν δικαιοσύνης τὸν διὰ Ἰησοῦ Χριστοῦ εἰς δόξαν καὶ ἔπαινον θεοῦ.&nbsp;&nbsp;</span>
<span class="ver"><b>12</b></span> <span class="text">Γινώσκειν δὲ ὑμᾶς βούλομαι, ἀδελφοί, ὅτι τὰ κατ᾽ ἐμὲ μᾶλλον εἰς προκοπὴν τοῦ εὐαγγελίου ἐλήλυθεν,</span>
<span class="ver"><b>13</b></span> <span class="text">ὥστε τοὺς δεσμούς μου φανεροὺς ἐν Χριστῷ γενέσθαι ἐν ὅλῳ τῷ πραιτωρίῳ καὶ τοῖς λοιποῖς πᾶσιν,</span>
<span class="ver"><b>14</b></span> <span class="text">καὶ τοὺς πλείονας τῶν ἀδελφῶν ἐν κυρίῳ πεποιθότας τοῖς δεσμοῖς μου περισσοτέρως τολμᾶν ἀφόβως τὸν λόγον λαλεῖν.&nbsp;&nbsp;</span>
<span class="ver"><b>15</b></span> <span class="text">τινὲς μὲν καὶ διὰ φθόνον καὶ ἔριν, τινὲς δὲ καὶ δι᾽ εὐδοκίαν τὸν Χριστὸν κηρύσσουσιν·&nbsp;&nbsp;</span>
<span class="ver"><b>16</b></span> <span class="text">οἱ μὲν ἐξ ἀγάπης, εἰδότες ὅτι εἰς ἀπολογίαν τοῦ εὐαγγελίου κεῖμαι,</span>
<span class="ver"><b>17</b></span> <span class="text">οἱ δὲ ἐξ ἐριθείας τὸν Χριστὸν καταγγέλλουσιν, οὐχ ἁγνῶς, οἰόμενοι θλῖψιν ἐγείρειν τοῖς δεσμοῖς μου.&nbsp;&nbsp;</span>
<span class="ver"><b>18</b></span> <span class="text">Τί γάρ;&nbsp;&nbsp; πλὴν ὅτι παντὶ τρόπῳ, εἴτε προφάσει εἴτε ἀληθείᾳ, Χριστὸς καταγγέλλεται, καὶ ἐν τούτῳ χαίρω.&nbsp;&nbsp; Ἀλλὰ καὶ χαρήσομαι,</span>
<span class="ver"><b>19</b></span> <span class="text">οἶδα γὰρ ὅτι τοῦτό μοι ἀποβήσεται εἰς σωτηρίαν διὰ τῆς ὑμῶν δεήσεως καὶ ἐπιχορηγίας τοῦ πνεύματος Ἰησοῦ Χριστοῦ</span>
<span class="ver"><b>20</b></span> <span class="text">κατὰ τὴν ἀποκαραδοκίαν καὶ ἐλπίδα μου, ὅτι ἐν οὐδενὶ αἰσχυνθήσομαι ἀλλ᾽ ἐν πάσῃ παρρησίᾳ ὡς πάντοτε καὶ νῦν μεγαλυνθήσεται Χριστὸς ἐν τῷ σώματί μου, εἴτε διὰ ζωῆς εἴτε διὰ θανάτου.&nbsp;&nbsp;</span>
<span class="ver"><b>21</b></span> <span class="text">Ἐμοὶ γὰρ τὸ ζῆν Χριστὸς καὶ τὸ ἀποθανεῖν κέρδος.&nbsp;&nbsp;</span>
<span class="ver"><b>22</b></span> <span class="text">εἰ δὲ τὸ ζῆν ἐν σαρκί, τοῦτό μοι καρπὸς ἔργου, καὶ τί αἱρήσομαι οὐ γνωρίζω.&nbsp;&nbsp;</span>
<span class="ver"><b>23</b></span> <span class="text">συνέχομαι δὲ ἐκ τῶν δύο, τὴν ἐπιθυμίαν ἔχων εἰς τὸ ἀναλῦσαι καὶ σὺν Χριστῷ εἶναι, πολλῷ γὰρ μᾶλλον κρεῖσσον·&nbsp;&nbsp;</span>
<span class="ver"><b>24</b></span> <span class="text">τὸ δὲ ἐπιμένειν ἐν τῇ σαρκὶ ἀναγκαιότερον δι᾽ ὑμᾶς.&nbsp;&nbsp;</span>
<span class="ver"><b>25</b></span> <span class="text">καὶ τοῦτο πεποιθὼς οἶδα ὅτι μενῶ καὶ παραμενῶ πᾶσιν ὑμῖν εἰς τὴν ὑμῶν προκοπὴν καὶ χαρὰν τῆς πίστεως,</span>
<span class="ver"><b>26</b></span> <span class="text">ἵνα τὸ καύχημα ὑμῶν περισσεύῃ ἐν Χριστῷ Ἰησοῦ ἐν ἐμοὶ διὰ τῆς ἐμῆς παρουσίας πάλιν πρὸς ὑμᾶς.&nbsp;&nbsp;</span>
<span class="ver"><b>27</b></span> <span class="text">Μόνον ἀξίως τοῦ εὐαγγελίου τοῦ Χριστοῦ πολιτεύεσθε, ἵνα εἴτε ἐλθὼν καὶ ἰδὼν ὑμᾶς εἴτε ἀπὼν ἀκούω τὰ περὶ ὑμῶν, ὅτι στήκετε ἐν ἑνὶ πνεύματι, μιᾷ ψυχῇ συναθλοῦντες τῇ πίστει τοῦ εὐαγγελίου</span>
<span class="ver"><b>28</b></span> <span class="text">καὶ μὴ πτυρόμενοι ἐν μηδενὶ ὑπὸ τῶν ἀντικειμένων, ἥτις ἐστὶν αὐτοῖς ἔνδειξις ἀπωλείας, ὑμῶν δὲ σωτηρίας, καὶ τοῦτο ἀπὸ θεοῦ·&nbsp;&nbsp;</span>
<span class="ver"><b>29</b></span> <span class="text">ὅτι ὑμῖν ἐχαρίσθη τὸ ὑπὲρ Χριστοῦ, οὐ μόνον τὸ εἰς αὐτὸν πιστεύειν ἀλλὰ καὶ τὸ ὑπὲρ αὐτοῦ πάσχειν,</span>
<span class="ver"><b>30</b></span> <span class="text">τὸν αὐτὸν ἀγῶνα ἔχοντες, οἷον εἴδετε ἐν ἐμοὶ καὶ νῦν ἀκούετε ἐν ἐμοί.&nbsp;&nbsp;</span>
<br><br><div class="chap">ΠΡΟΣ ΦΙΛΙΠΠΗΣΙΟΥΣ &ensp;2</div>
<span class="ver"><b>1</b></span> <span class="text">Εἴ τις οὖν παράκλησις ἐν Χριστῷ, εἴ τι παραμύθιον ἀγάπης, εἴ τις κοινωνία πνεύματος, εἴ τις σπλάγχνα καὶ οἰκτιρμοί,</span>
<span class="ver"><b>2</b></span> <span class="text">πληρώσατέ μου τὴν χαρὰν ἵνα τὸ αὐτὸ φρονῆτε, τὴν αὐτὴν ἀγάπην ἔχοντες, σύνψυχοι, τὸ ἓν φρονοῦντες,</span>
<span class="ver"><b>3</b></span> <span class="text">μηδὲν κατ᾽ ἐριθείαν μηδὲ κατὰ κενοδοξίαν ἀλλὰ τῇ ταπεινοφροσύνῃ ἀλλήλους ἡγούμενοι ὑπερέχοντας ἑαυτῶν,</span>
<span class="ver"><b>4</b></span> <span class="text">μὴ τὰ ἑαυτῶν ἕκαστος σκοποῦντες ἀλλὰ καὶ τὰ ἑτέρων ἕκαστοι.&nbsp;&nbsp;</span>
<span class="ver"><b>5</b></span> <span class="text">Τοῦτο φρονεῖτε ἐν ὑμῖν ὃ καὶ ἐν Χριστῷ Ἰησοῦ,</span>
<span class="ver"><b>6</b></span> <span class="text">ὃς ἐν μορφῇ θεοῦ ὑπάρχων οὐχ ἁρπαγμὸν ἡγήσατο τὸ εἶναι ἴσα θεῷ,</span>
<span class="ver"><b>7</b></span> <span class="text">ἀλλὰ ἑαυτὸν ἐκένωσεν μορφὴν δούλου λαβών, ἐν ὁμοιώματι ἀνθρώπων γενόμενος·&nbsp;&nbsp; καὶ σχήματι εὑρεθεὶς ὡς ἄνθρωπος</span>
<span class="ver"><b>8</b></span> <span class="text">ἐταπείνωσεν ἑαυτὸν γενόμενος ὑπήκοος μέχρι θανάτου, θανάτου δὲ σταυροῦ.&nbsp;&nbsp;</span>
<span class="ver"><b>9</b></span> <span class="text">διὸ καὶ ὁ θεὸς αὐτὸν ὑπερύψωσεν καὶ ἐχαρίσατο αὐτῷ τὸ ὄνομα τὸ ὑπὲρ πᾶν ὄνομα,</span>
<span class="ver"><b>10</b></span> <span class="text">ἵνα ἐν τῷ ὀνόματι Ἰησοῦ πᾶν γόνυ κάμψῃ ἐπουρανίων καὶ ἐπιγείων καὶ καταχθονίων</span>
<span class="ver"><b>11</b></span> <span class="text">καὶ πᾶσα γλῶσσα ἐξομολογήσηται ὅτι κύριος Ἰησοῦς Χριστὸς εἰς δόξαν θεοῦ πατρός.&nbsp;&nbsp;</span>
<span class="ver"><b>12</b></span> <span class="text">Ὥστε, ἀγαπητοί μου, καθὼς πάντοτε ὑπηκούσατε, μὴ ὡς ἐν τῇ παρουσίᾳ μου μόνον ἀλλὰ νῦν πολλῷ μᾶλλον ἐν τῇ ἀπουσίᾳ μου, μετὰ φόβου καὶ τρόμου τὴν ἑαυτῶν σωτηρίαν κατεργάζεσθε·&nbsp;&nbsp;</span>
<span class="ver"><b>13</b></span> <span class="text">θεὸς γάρ ἐστιν ὁ ἐνεργῶν ἐν ὑμῖν καὶ τὸ θέλειν καὶ τὸ ἐνεργεῖν ὑπὲρ τῆς εὐδοκίας.&nbsp;&nbsp;</span>
<span class="ver"><b>14</b></span> <span class="text">Πάντα ποιεῖτε χωρὶς γογγυσμῶν καὶ διαλογισμῶν,</span>
<span class="ver"><b>15</b></span> <span class="text">ἵνα γένησθε ἄμεμπτοι καὶ ἀκέραιοι, τέκνα θεοῦ ἄμωμα μέσον γενεᾶς σκολιᾶς καὶ διεστραμμένης, ἐν οἷς φαίνεσθε ὡς φωστῆρες ἐν κόσμῳ,</span>
<span class="ver"><b>16</b></span> <span class="text">λόγον ζωῆς ἐπέχοντες, εἰς καύχημα ἐμοὶ εἰς ἡμέραν Χριστοῦ, ὅτι οὐκ εἰς κενὸν ἔδραμον οὐδὲ εἰς κενὸν ἐκοπίασα.&nbsp;&nbsp;</span>
<span class="ver"><b>17</b></span> <span class="text">Ἀλλ᾽ εἰ καὶ σπένδομαι ἐπὶ τῇ θυσίᾳ καὶ λειτουργίᾳ τῆς πίστεως ὑμῶν, χαίρω καὶ συνχαίρω πᾶσιν ὑμῖν·&nbsp;&nbsp;</span>
<span class="ver"><b>18</b></span> <span class="text">τὸ δὲ αὐτὸ καὶ ὑμεῖς χαίρετε καὶ συνχαίρετέ μοι.&nbsp;&nbsp;</span>
<span class="ver"><b>19</b></span> <span class="text">Ἐλπίζω δὲ ἐν κυρίῳ Ἰησοῦ Τιμόθεον ταχέως πέμψαι ὑμῖν, ἵνα κἀγὼ εὐψυχῶ γνοὺς τὰ περὶ ὑμῶν.&nbsp;&nbsp;</span>
<span class="ver"><b>20</b></span> <span class="text">οὐδένα γὰρ ἔχω ἰσόψυχον, ὅστις γνησίως τὰ περὶ ὑμῶν μεριμνήσει·&nbsp;&nbsp;</span>
<span class="ver"><b>21</b></span> <span class="text">οἱ πάντες γὰρ τὰ ἑαυτῶν ζητοῦσιν, οὐ τὰ Ἰησοῦ Χριστοῦ.&nbsp;&nbsp;</span>
<span class="ver"><b>22</b></span> <span class="text">τὴν δὲ δοκιμὴν αὐτοῦ γινώσκετε, ὅτι ὡς πατρὶ τέκνον σὺν ἐμοὶ ἐδούλευσεν εἰς τὸ εὐαγγέλιον.&nbsp;&nbsp;</span>
<span class="ver"><b>23</b></span> <span class="text">τοῦτον μὲν οὖν ἐλπίζω πέμψαι ὡς ἂν ἀφίδω τὰ περὶ ἐμὲ ἐξαυτῆς·&nbsp;&nbsp;</span>
<span class="ver"><b>24</b></span> <span class="text">πέποιθα δὲ ἐν κυρίῳ ὅτι καὶ αὐτὸς ταχέως ἐλεύσομαι.&nbsp;&nbsp;</span>
<span class="ver"><b>25</b></span> <span class="text">Ἀναγκαῖον δὲ ἡγησάμην Ἐπαφρόδιτον τὸν ἀδελφὸν καὶ συνεργὸν καὶ συνστρατιώτην μου, ὑμῶν δὲ ἀπόστολον καὶ λειτουργὸν τῆς χρείας μου, πέμψαι πρὸς ὑμᾶς,</span>
<span class="ver"><b>26</b></span> <span class="text">ἐπειδὴ ἐπιποθῶν ἦν πάντας ὑμᾶς καὶ ἀδημονῶν, διότι ἠκούσατε ὅτι ἠσθένησεν.&nbsp;&nbsp;</span>
<span class="ver"><b>27</b></span> <span class="text">καὶ γὰρ ἠσθένησεν παραπλήσιον θανάτῳ·&nbsp;&nbsp; ἀλλὰ ὁ θεὸς ἠλέησεν αὐτόν, οὐκ αὐτὸν δὲ μόνον ἀλλὰ καὶ ἐμέ, ἵνα μὴ λύπην ἐπὶ λύπην σχῶ.&nbsp;&nbsp;</span>
<span class="ver"><b>28</b></span> <span class="text">σπουδαιοτέρως οὖν ἔπεμψα αὐτόν, ἵνα ἰδόντες αὐτὸν πάλιν χαρῆτε κἀγὼ ἀλυπότερος ὦ.&nbsp;&nbsp;</span>
<span class="ver"><b>29</b></span> <span class="text">προσδέχεσθε οὖν αὐτὸν ἐν κυρίῳ μετὰ πάσης χαρᾶς καὶ τοὺς τοιούτους ἐντίμους ἔχετε,</span>
<span class="ver"><b>30</b></span> <span class="text">ὅτι διὰ τὸ ἔργον Χριστοῦ μέχρι θανάτου ἤγγισεν παραβολευσάμενος τῇ ψυχῇ, ἵνα ἀναπληρώσῃ τὸ ὑμῶν ὑστέρημα τῆς πρός με λειτουργίας.&nbsp;&nbsp;</span>
<br><br><div class="chap">ΠΡΟΣ ΦΙΛΙΠΠΗΣΙΟΥΣ &ensp;3</div>
<span class="ver"><b>1</b></span> <span class="text">Τὸ λοιπόν, ἀδελφοί μου, χαίρετε ἐν κυρίῳ.&nbsp;&nbsp; τὰ αὐτὰ γράφειν ὑμῖν ἐμοὶ μὲν οὐκ ὀκνηρόν, ὑμῖν δὲ ἀσφαλές.&nbsp;&nbsp;</span>
<span class="ver"><b>2</b></span> <span class="text">Βλέπετε τοὺς κύνας, βλέπετε τοὺς κακοὺς ἐργάτας, βλέπετε τὴν κατατομήν.&nbsp;&nbsp;</span>
<span class="ver"><b>3</b></span> <span class="text">ἡμεῖς γάρ ἐσμεν ἡ περιτομή, οἱ πνεύματι θεοῦ λατρεύοντες καὶ καυχώμενοι ἐν Χριστῷ Ἰησοῦ καὶ οὐκ ἐν σαρκὶ πεποιθότες,</span>
<span class="ver"><b>4</b></span> <span class="text">καίπερ ἐγὼ ἔχων πεποίθησιν καὶ ἐν σαρκί.&nbsp;&nbsp; Εἴ τις δοκεῖ ἄλλος πεποιθέναι ἐν σαρκί, ἐγὼ μᾶλλον·&nbsp;&nbsp;</span>
<span class="ver"><b>5</b></span> <span class="text">περιτομῇ ὀκταήμερος, ἐκ γένους Ἰσραήλ, φυλῆς Βενιαμείν, Ἑβραῖος ἐξ Ἑβραίων, κατὰ νόμον Φαρισαῖος,</span>
<span class="ver"><b>6</b></span> <span class="text">κατὰ ζῆλος διώκων τὴν ἐκκλησίαν, κατὰ δικαιοσύνην τὴν ἐν νόμῳ γενόμενος ἄμεμπτος.&nbsp;&nbsp;</span>
<span class="ver"><b>7</b></span> <span class="text">ἅτινα ἦν μοι κέρδη, ταῦτα ἥγημαι διὰ τὸν Χριστὸν ζημίαν.&nbsp;&nbsp;</span>
<span class="ver"><b>8</b></span> <span class="text">ἀλλὰ μενοῦνγε καὶ ἡγοῦμαι πάντα ζημίαν εἶναι διὰ τὸ ὑπερέχον τῆς γνώσεως Χριστοῦ Ἰησοῦ τοῦ κυρίου μου, δι᾽ ὃν τὰ πάντα ἐζημιώθην, καὶ ἡγοῦμαι σκύβαλα, ἵνα Χριστὸν κερδήσω</span>
<span class="ver"><b>9</b></span> <span class="text">καὶ εὑρεθῶ ἐν αὐτῷ, μὴ ἔχων ἐμὴν δικαιοσύνην τὴν ἐκ νόμου ἀλλὰ τὴν διὰ πίστεως Χριστοῦ, τὴν ἐκ θεοῦ δικαιοσύνην ἐπὶ τῇ πίστει,</span>
<span class="ver"><b>10</b></span> <span class="text">τοῦ γνῶναι αὐτὸν καὶ τὴν δύναμιν τῆς ἀναστάσεως αὐτοῦ καὶ κοινωνίαν παθημάτων αὐτοῦ, συμμορφιζόμενος τῷ θανάτῳ αὐτοῦ,</span>
<span class="ver"><b>11</b></span> <span class="text">εἴ πως καταντήσω εἰς τὴν ἐξανάστασιν τὴν ἐκ νεκρῶν.&nbsp;&nbsp;</span>
<span class="ver"><b>12</b></span> <span class="text">Οὐχ ὅτι ἤδη ἔλαβον ἢ ἤδη τετελείωμαι, διώκω δὲ εἰ καὶ καταλάβω, ἐφ᾽ ᾧ καὶ κατελήμφθην ὑπὸ Χριστοῦ Ἰησοῦ.&nbsp;&nbsp;</span>
<span class="ver"><b>13</b></span> <span class="text">ἀδελφοί, ἐγὼ ἐμαυτὸν οὐ λογίζομαι κατειληφέναι·&nbsp;&nbsp; ἓν δέ, τὰ μὲν ὀπίσω ἐπιλανθανόμενος τοῖς δὲ ἔμπροσθεν ἐπεκτεινόμενος,</span>
<span class="ver"><b>14</b></span> <span class="text">κατὰ σκοπὸν διώκω εἰς τὸ βραβεῖον τῆς ἄνω κλήσεως τοῦ θεοῦ ἐν Χριστῷ Ἰησοῦ.&nbsp;&nbsp;</span>
<span class="ver"><b>15</b></span> <span class="text">Ὅσοι οὖν τέλειοι, τοῦτο φρονῶμεν·&nbsp;&nbsp; καὶ εἴ τι ἑτέρως φρονεῖτε, καὶ τοῦτο ὁ θεὸς ὑμῖν ἀποκαλύψει·&nbsp;&nbsp;</span>
<span class="ver"><b>16</b></span> <span class="text">πλὴν εἰς ὃ ἐφθάσαμεν, τῷ αὐτῷ στοιχεῖν.&nbsp;&nbsp;</span>
<span class="ver"><b>17</b></span> <span class="text">Συνμιμηταί μου γίνεσθε, ἀδελφοί, καὶ σκοπεῖτε τοὺς οὕτω περιπατοῦντας καθὼς ἔχετε τύπον ἡμᾶς.&nbsp;&nbsp;</span>
<span class="ver"><b>18</b></span> <span class="text">πολλοὶ γὰρ περιπατοῦσιν οὓς πολλάκις ἔλεγον ὑμῖν, νῦν δὲ καὶ κλαίων λέγω, τοὺς ἐχθροὺς τοῦ σταυροῦ τοῦ Χριστοῦ,</span>
<span class="ver"><b>19</b></span> <span class="text">ὧν τὸ τέλος ἀπώλεια, ὧν ὁ θεὸς ἡ κοιλία καὶ ἡ δόξα ἐν τῇ αἰσχύνῃ αὐτῶν, οἱ τὰ ἐπίγεια φρονοῦντες.&nbsp;&nbsp;</span>
<span class="ver"><b>20</b></span> <span class="text">ἡμῶν γὰρ τὸ πολίτευμα ἐν οὐρανοῖς ὑπάρχει, ἐξ οὗ καὶ σωτῆρα ἀπεκδεχόμεθα κύριον Ἰησοῦν Χριστόν,</span>
<span class="ver"><b>21</b></span> <span class="text">ὃς μετασχηματίσει τὸ σῶμα τῆς ταπεινώσεως ἡμῶν σύμμορφον τῷ σώματι τῆς δόξης αὐτοῦ κατὰ τὴν ἐνέργειαν τοῦ δύνασθαι αὐτὸν καὶ ὑποτάξαι αὐτῷ τὰ πάντα.&nbsp;&nbsp;</span>
<br><br><div class="chap">ΠΡΟΣ ΦΙΛΙΠΠΗΣΙΟΥΣ &ensp;4</div>
<span class="ver"><b>1</b></span> <span class="text">Ὥστε, ἀδελφοί μου ἀγαπητοὶ καὶ ἐπιπόθητοι, χαρὰ καὶ στέφανός μου, οὕτως στήκετε ἐν κυρίῳ, ἀγαπητοί.&nbsp;&nbsp;</span>
<span class="ver"><b>2</b></span> <span class="text">Εὐοδίαν παρακαλῶ καὶ Συντύχην παρακαλῶ τὸ αὐτὸ φρονεῖν ἐν κυρίῳ.&nbsp;&nbsp;</span>
<span class="ver"><b>3</b></span> <span class="text">ναὶ ἐρωτῶ καὶ σέ, γνήσιε σύνζυγε, συνλαμβάνου αὐταῖς, αἵτινες ἐν τῷ εὐαγγελίῳ συνήθλησάν μοι μετὰ καὶ Κλήμεντος καὶ τῶν λοιπῶν συνεργῶν μου, ὧν τὰ ὀνόματα ἐν βίβλῳ ζωῆς.&nbsp;&nbsp;</span>
<span class="ver"><b>4</b></span> <span class="text">Χαίρετε ἐν κυρίῳ πάντοτε·&nbsp;&nbsp; πάλιν ἐρῶ, χαίρετε.&nbsp;&nbsp;</span>
<span class="ver"><b>5</b></span> <span class="text">τὸ ἐπιεικὲς ὑμῶν γνωσθήτω πᾶσιν ἀνθρώποις.&nbsp;&nbsp; ὁ κύριος ἐγγύς.&nbsp;&nbsp;</span>
<span class="ver"><b>6</b></span> <span class="text">μηδὲν μεριμνᾶτε, ἀλλ᾽ ἐν παντὶ τῇ προσευχῇ καὶ τῇ δεήσει μετὰ εὐχαριστίας τὰ αἰτήματα ὑμῶν γνωριζέσθω πρὸς τὸν θεόν.&nbsp;&nbsp;</span>
<span class="ver"><b>7</b></span> <span class="text">καὶ ἡ εἰρήνη τοῦ θεοῦ ἡ ὑπερέχουσα πάντα νοῦν φρουρήσει τὰς καρδίας ὑμῶν καὶ τὰ νοήματα ὑμῶν ἐν Χριστῷ Ἰησοῦ.&nbsp;&nbsp;</span>
<span class="ver"><b>8</b></span> <span class="text">Τὸ λοιπόν, ἀδελφοί, ὅσα ἐστὶν ἀληθῆ, ὅσα σεμνά, ὅσα δίκαια, ὅσα ἁγνά, ὅσα προσφιλῆ, ὅσα εὔφημα, εἴ τις ἀρετὴ καὶ εἴ τις ἔπαινος, ταῦτα λογίζεσθε·&nbsp;&nbsp;</span>
<span class="ver"><b>9</b></span> <span class="text">ἃ καὶ ἐμάθετε καὶ παρελάβετε καὶ ἠκούσατε καὶ εἴδετε ἐν ἐμοί, ταῦτα πράσσετε·&nbsp;&nbsp; καὶ ὁ θεὸς τῆς εἰρήνης ἔσται μεθ᾽ ὑμῶν.&nbsp;&nbsp;</span>
<span class="ver"><b>10</b></span> <span class="text">Ἐχάρην δὲ ἐν κυρίῳ μεγάλως ὅτι ἤδη ποτὲ ἀνεθάλετε τὸ ὑπὲρ ἐμοῦ φρονεῖν, ἐφ᾽ ᾧ καὶ ἐφρονεῖτε, ἠκαιρεῖσθε δέ.&nbsp;&nbsp;</span>
<span class="ver"><b>11</b></span> <span class="text">οὐχ ὅτι καθ᾽ ὑστέρησιν λέγω, ἐγὼ γὰρ ἔμαθον ἐν οἷς εἰμι αὐτάρκης εἶναι.&nbsp;&nbsp;</span>
<span class="ver"><b>12</b></span> <span class="text">οἶδα καὶ ταπεινοῦσθαι, οἶδα καὶ περισσεύειν·&nbsp;&nbsp; ἐν παντὶ καὶ ἐν πᾶσιν μεμύημαι, καὶ χορτάζεσθαι καὶ πεινᾶν καὶ περισσεύειν καὶ ὑστερεῖσθαι·&nbsp;&nbsp;</span>
<span class="ver"><b>13</b></span> <span class="text">πάντα ἰσχύω ἐν τῷ ἐνδυναμοῦντί με.&nbsp;&nbsp;</span>
<span class="ver"><b>14</b></span> <span class="text">Πλὴν καλῶς ἐποιήσατε συνκοινωνήσαντές μου τῇ θλίψει.&nbsp;&nbsp;</span>
<span class="ver"><b>15</b></span> <span class="text">οἴδατε δὲ καὶ ὑμεῖς, Φιλιππήσιοι, ὅτι ἐν ἀρχῇ τοῦ εὐαγγελίου, ὅτε ἐξῆλθον ἀπὸ Μακεδονίας, οὐδεμία μοι ἐκκλησία ἐκοινώνησεν εἰς λόγον δόσεως καὶ λήμψεως εἰ μὴ ὑμεῖς μόνοι,</span>
<span class="ver"><b>16</b></span> <span class="text">ὅτι καὶ ἐν Θεσσαλονίκῃ καὶ ἅπαξ καὶ δὶς εἰς τὴν χρείαν μοι ἐπέμψατε.&nbsp;&nbsp;</span>
<span class="ver"><b>17</b></span> <span class="text">οὐχ ὅτι ἐπιζητῶ τὸ δόμα, ἀλλὰ ἐπιζητῶ τὸν καρπὸν τὸν πλεονάζοντα εἰς λόγον ὑμῶν.&nbsp;&nbsp;</span>
<span class="ver"><b>18</b></span> <span class="text">ἀπέχω δὲ πάντα καὶ περισσεύω·&nbsp;&nbsp; πεπλήρωμαι δεξάμενος παρὰ Ἐπαφροδίτου τὰ παρ᾽ ὑμῶν, ὀσμὴν εὐωδίας, θυσίαν δεκτήν, εὐάρεστον τῷ θεῷ.&nbsp;&nbsp;</span>
<span class="ver"><b>19</b></span> <span class="text">ὁ δὲ θεός μου πληρώσει πᾶσαν χρείαν ὑμῶν κατὰ τὸ πλοῦτος αὐτοῦ ἐν δόξῃ ἐν Χριστῷ Ἰησοῦ.&nbsp;&nbsp;</span>
<span class="ver"><b>20</b></span> <span class="text">τῷ δὲ θεῷ καὶ πατρὶ ἡμῶν ἡ δόξα εἰς τοὺς αἰῶνας τῶν αἰώνων, ἀμήν.&nbsp;&nbsp;</span>
<span class="ver"><b>21</b></span> <span class="text">Ἀσπάσασθε πάντα ἅγιον ἐν Χριστῷ Ἰησοῦ.&nbsp;&nbsp; ἀσπάζονται ὑμᾶς οἱ σὺν ἐμοὶ ἀδελφοί.&nbsp;&nbsp;</span>
<span class="ver"><b>22</b></span> <span class="text">ἀσπάζονται ὑμᾶς πάντες οἱ ἅγιοι, μάλιστα δὲ οἱ ἐκ τῆς Καίσαρος οἰκίας.&nbsp;&nbsp;</span>
<span class="ver"><b>23</b></span> <span class="text">Ἡ χάρις τοῦ κυρίου Ἰησοῦ Χριστοῦ μετὰ τοῦ πνεύματος ὑμῶν, ἀμήν.&nbsp;&nbsp;</span>

<h3><center>ΠΡΟΣ ΚΟΛΟΣΣΑΕΙΣ</center></h3>
<br><br><div class="chap">ΠΡΟΣ ΚΟΛΟΣΣΑΕΙΣ &ensp;1</div>
<span class="ver"><b>1</b></span> <span class="text">Παῦλος ἀπόστολος Χριστοῦ Ἰησοῦ διὰ θελήματος θεοῦ καὶ Τιμόθεος ὁ ἀδελφὸς</span>
<span class="ver"><b>2</b></span> <span class="text">τοῖς ἐν Κολοσσαῖς ἁγίοις καὶ πιστοῖς ἀδελφοῖς ἐν Χριστῷ, χάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>3</b></span> <span class="text">Εὐχαριστοῦμεν τῷ θεῷ πατρὶ τοῦ κυρίου ἡμῶν Ἰησοῦ Χριστοῦ πάντοτε περὶ ὑμῶν προσευχόμενοι,</span>
<span class="ver"><b>4</b></span> <span class="text">ἀκούσαντες τὴν πίστιν ὑμῶν ἐν Χριστῷ Ἰησοῦ καὶ τὴν ἀγάπην ἣν ἔχετε εἰς πάντας τοὺς ἁγίους</span>
<span class="ver"><b>5</b></span> <span class="text">διὰ τὴν ἐλπίδα τὴν ἀποκειμένην ὑμῖν ἐν τοῖς οὐρανοῖς, ἣν προηκούσατε ἐν τῷ λόγῳ τῆς ἀληθείας τοῦ εὐαγγελίου</span>
<span class="ver"><b>6</b></span> <span class="text">τοῦ παρόντος εἰς ὑμᾶς, καθὼς καὶ ἐν παντὶ τῷ κόσμῳ ἐστὶν καρποφορούμενον καὶ αὐξανόμενον καθὼς καὶ ἐν ὑμῖν, ἀφ᾽ ἧς ἡμέρας ἠκούσατε καὶ ἐπέγνωτε τὴν χάριν τοῦ θεοῦ ἐν ἀληθείᾳ·&nbsp;&nbsp;</span>
<span class="ver"><b>7</b></span> <span class="text">καθὼς ἐμάθετε ἀπὸ Ἐπαφρᾶ τοῦ ἀγαπητοῦ συνδούλου ἡμῶν, ὅς ἐστιν πιστὸς ὑπὲρ ἡμῶν διάκονος τοῦ Χριστοῦ,</span>
<span class="ver"><b>8</b></span> <span class="text">ὁ καὶ δηλώσας ἡμῖν τὴν ὑμῶν ἀγάπην ἐν πνεύματι.&nbsp;&nbsp;</span>
<span class="ver"><b>9</b></span> <span class="text">Διὰ τοῦτο καὶ ἡμεῖς, ἀφ᾽ ἧς ἡμέρας ἠκούσαμεν, οὐ παυόμεθα ὑπὲρ ὑμῶν προσευχόμενοι καὶ αἰτούμενοι, ἵνα πληρωθῆτε τὴν ἐπίγνωσιν τοῦ θελήματος αὐτοῦ ἐν πάσῃ σοφίᾳ καὶ συνέσει πνευματικῇ,</span>
<span class="ver"><b>10</b></span> <span class="text">περιπατῆσαι ἀξίως τοῦ κυρίου εἰς πᾶσαν ἀρεσκείαν, ἐν παντὶ ἔργῳ ἀγαθῷ καρποφοροῦντες καὶ αὐξανόμενοι τῇ ἐπιγνώσει τοῦ θεοῦ,</span>
<span class="ver"><b>11</b></span> <span class="text">ἐν πάσῃ δυνάμει δυναμούμενοι κατὰ τὸ κράτος τῆς δόξης αὐτοῦ εἰς πᾶσαν ὑπομονὴν καὶ μακροθυμίαν.&nbsp;&nbsp; Μετὰ χαρᾶς</span>
<span class="ver"><b>12</b></span> <span class="text">εὐχαριστοῦντες τῷ πατρὶ τῷ ἱκανώσαντι ὑμᾶς εἰς τὴν μερίδα τοῦ κλήρου τῶν ἁγίων ἐν τῷ φωτί·&nbsp;&nbsp;</span>
<span class="ver"><b>13</b></span> <span class="text">ὃς ἐρρύσατο ἡμᾶς ἐκ τῆς ἐξουσίας τοῦ σκότους καὶ μετέστησεν εἰς τὴν βασιλείαν τοῦ υἱοῦ τῆς ἀγάπης αὐτοῦ,</span>
<span class="ver"><b>14</b></span> <span class="text">ἐν ᾧ ἔχομεν τὴν ἀπολύτρωσιν, τὴν ἄφεσιν τῶν ἁμαρτιῶν·&nbsp;&nbsp;</span>
<span class="ver"><b>15</b></span> <span class="text">ὅς ἐστιν εἰκὼν τοῦ θεοῦ τοῦ ἀοράτου, πρωτότοκος πάσης κτίσεως,</span>
<span class="ver"><b>16</b></span> <span class="text">ὅτι ἐν αὐτῷ ἐκτίσθη τὰ πάντα ἐν τοῖς οὐρανοῖς καὶ ἐπὶ τῆς γῆς, τὰ ὁρατὰ καὶ τὰ ἀόρατα, εἴτε θρόνοι εἴτε κυριότητες εἴτε ἀρχαὶ εἴτε ἐξουσίαι·&nbsp;&nbsp; τὰ πάντα δι᾽ αὐτοῦ καὶ εἰς αὐτὸν ἔκτισται·&nbsp;&nbsp;</span>
<span class="ver"><b>17</b></span> <span class="text">καὶ αὐτός ἐστιν πρὸ πάντων καὶ τὰ πάντα ἐν αὐτῷ συνέστηκεν,</span>
<span class="ver"><b>18</b></span> <span class="text">καὶ αὐτός ἐστιν ἡ κεφαλὴ τοῦ σώματος τῆς ἐκκλησίας·&nbsp;&nbsp; ὅς ἐστιν ἡ ἀρχή, πρωτότοκος ἐκ τῶν νεκρῶν, ἵνα γένηται ἐν πᾶσιν αὐτὸς πρωτεύων,</span>
<span class="ver"><b>19</b></span> <span class="text">ὅτι ἐν αὐτῷ εὐδόκησεν πᾶν τὸ πλήρωμα κατοικῆσαι</span>
<span class="ver"><b>20</b></span> <span class="text">καὶ δι᾽ αὐτοῦ ἀποκαταλλάξαι τὰ πάντα εἰς αὐτόν, εἰρηνοποιήσας διὰ τοῦ αἵματος τοῦ σταυροῦ αὐτοῦ, δι᾽ αὐτοῦ εἴτε τὰ ἐπὶ τῆς γῆς εἴτε τὰ ἐν τοῖς οὐρανοῖς.&nbsp;&nbsp;</span>
<span class="ver"><b>21</b></span> <span class="text">Καὶ ὑμᾶς ποτε ὄντας ἀπηλλοτριωμένους καὶ ἐχθροὺς τῇ διανοίᾳ ἐν τοῖς ἔργοις τοῖς πονηροῖς,</span>
<span class="ver"><b>22</b></span> <span class="text">νυνὶ δὲ ἀποκατηλλάγητε ἐν τῷ σώματι τῆς σαρκὸς αὐτοῦ διὰ τοῦ θανάτου παραστῆσαι ὑμᾶς ἁγίους καὶ ἀμώμους καὶ ἀνεγκλήτους κατενώπιον αὐτοῦ,</span>
<span class="ver"><b>23</b></span> <span class="text">εἴ γε ἐπιμένετε τῇ πίστει τεθεμελιωμένοι καὶ ἑδραῖοι καὶ μὴ μετακινούμενοι ἀπὸ τῆς ἐλπίδος τοῦ εὐαγγελίου οὗ ἠκούσατε, τοῦ κηρυχθέντος ἐν πάσῃ κτίσει τῇ ὑπὸ τὸν οὐρανόν, οὗ ἐγενόμην ἐγὼ Παῦλος διάκονος.&nbsp;&nbsp;</span>
<span class="ver"><b>24</b></span> <span class="text">Νῦν χαίρω ἐν τοῖς παθήμασιν ὑπὲρ ὑμῶν καὶ ἀνταναπληρῶ τὰ ὑστερήματα τῶν θλίψεων τοῦ Χριστοῦ ἐν τῇ σαρκί μου ὑπὲρ τοῦ σώματος αὐτοῦ, ὅ ἐστιν ἡ ἐκκλησία,</span>
<span class="ver"><b>25</b></span> <span class="text">ἧς ἐγενόμην ἐγὼ διάκονος κατὰ τὴν οἰκονομίαν τοῦ θεοῦ τὴν δοθεῖσάν μοι εἰς ὑμᾶς πληρῶσαι τὸν λόγον τοῦ θεοῦ,</span>
<span class="ver"><b>26</b></span> <span class="text">τὸ μυστήριον τὸ ἀποκεκρυμμένον ἀπὸ τῶν αἰώνων καὶ ἀπὸ τῶν γενεῶν – νῦν δὲ ἐφανερώθη τοῖς ἁγίοις αὐτοῦ,</span>
<span class="ver"><b>27</b></span> <span class="text">οἷς ἠθέλησεν ὁ θεὸς γνωρίσαι τί τὸ πλοῦτος τῆς δόξης τοῦ μυστηρίου τούτου ἐν τοῖς ἔθνεσιν, ὅ ἐστιν Χριστὸς ἐν ὑμῖν, ἡ ἐλπὶς τῆς δόξης·&nbsp;&nbsp;</span>
<span class="ver"><b>28</b></span> <span class="text">ὃν ἡμεῖς καταγγέλλομεν νουθετοῦντες πάντα ἄνθρωπον καὶ διδάσκοντες πάντα ἄνθρωπον ἐν πάσῃ σοφίᾳ, ἵνα παραστήσωμεν πάντα ἄνθρωπον τέλειον ἐν Χριστῷ·&nbsp;&nbsp;</span>
<span class="ver"><b>29</b></span> <span class="text">εἰς ὃ καὶ κοπιῶ ἀγωνιζόμενος κατὰ τὴν ἐνέργειαν αὐτοῦ τὴν ἐνεργουμένην ἐν ἐμοὶ ἐν δυνάμει.&nbsp;&nbsp;</span>
<br><br><div class="chap">ΠΡΟΣ ΚΟΛΟΣΣΑΕΙΣ &ensp;2</div>
<span class="ver"><b>1</b></span> <span class="text">Θέλω γὰρ ὑμᾶς εἰδέναι ἡλίκον ἀγῶνα ἔχω ὑπὲρ ὑμῶν καὶ τῶν ἐν Λαοδικίᾳ καὶ ὅσοι οὐχ ἑόρακαν τὸ πρόσωπόν μου ἐν σαρκί,</span>
<span class="ver"><b>2</b></span> <span class="text">ἵνα παρακληθῶσιν αἱ καρδίαι αὐτῶν συμβιβασθέντες ἐν ἀγάπῃ καὶ εἰς πᾶν πλοῦτος τῆς πληροφορίας τῆς συνέσεως, εἰς ἐπίγνωσιν τοῦ μυστηρίου τοῦ θεοῦ, Χριστοῦ,</span>
<span class="ver"><b>3</b></span> <span class="text">ἐν ᾧ εἰσιν πάντες οἱ θησαυροὶ τῆς σοφίας καὶ γνώσεως ἀπόκρυφοι.&nbsp;&nbsp;</span>
<span class="ver"><b>4</b></span> <span class="text">Τοῦτο λέγω, ἵνα μηδεὶς ὑμᾶς παραλογίζηται ἐν πιθανολογίᾳ.&nbsp;&nbsp;</span>
<span class="ver"><b>5</b></span> <span class="text">εἰ γὰρ καὶ τῇ σαρκὶ ἄπειμι, ἀλλὰ τῷ πνεύματι σὺν ὑμῖν εἰμι, χαίρων καὶ βλέπων ὑμῶν τὴν τάξιν καὶ τὸ στερέωμα τῆς εἰς Χριστὸν πίστεως ὑμῶν.&nbsp;&nbsp;</span>
<span class="ver"><b>6</b></span> <span class="text">Ὡς οὖν παρελάβετε τὸν Χριστὸν Ἰησοῦν τὸν κύριον, ἐν αὐτῷ περιπατεῖτε,</span>
<span class="ver"><b>7</b></span> <span class="text">ἐρριζωμένοι καὶ ἐποικοδομούμενοι ἐν αὐτῷ καὶ βεβαιούμενοι τῇ πίστει καθὼς ἐδιδάχθητε, περισσεύοντες ἐν εὐχαριστίᾳ.&nbsp;&nbsp;</span>
<span class="ver"><b>8</b></span> <span class="text">Βλέπετε μή τις ὑμᾶς ἔσται ὁ συλαγωγῶν διὰ τῆς φιλοσοφίας καὶ κενῆς ἀπάτης κατὰ τὴν παράδοσιν τῶν ἀνθρώπων, κατὰ τὰ στοιχεῖα τοῦ κόσμου καὶ οὐ κατὰ Χριστόν·&nbsp;&nbsp;</span>
<span class="ver"><b>9</b></span> <span class="text">ὅτι ἐν αὐτῷ κατοικεῖ πᾶν τὸ πλήρωμα τῆς θεότητος σωματικῶς,</span>
<span class="ver"><b>10</b></span> <span class="text">καὶ ἐστὲ ἐν αὐτῷ πεπληρωμένοι, ὅς ἐστιν ἡ κεφαλὴ πάσης ἀρχῆς καὶ ἐξουσίας.&nbsp;&nbsp;</span>
<span class="ver"><b>11</b></span> <span class="text">Ἐν ᾧ καὶ περιετμήθητε περιτομῇ ἀχειροποιήτῳ ἐν τῇ ἀπεκδύσει τοῦ σώματος τῆς σαρκός, ἐν τῇ περιτομῇ τοῦ Χριστοῦ,</span>
<span class="ver"><b>12</b></span> <span class="text">συνταφέντες αὐτῷ ἐν τῷ βαπτισμῷ, ἐν ᾧ καὶ συνηγέρθητε διὰ τῆς πίστεως τῆς ἐνεργείας τοῦ θεοῦ τοῦ ἐγείραντος αὐτὸν ἐκ νεκρῶν·&nbsp;&nbsp;</span>
<span class="ver"><b>13</b></span> <span class="text">καὶ ὑμᾶς νεκροὺς ὄντας ἐν τοῖς παραπτώμασιν καὶ τῇ ἀκροβυστίᾳ τῆς σαρκὸς ὑμῶν, συνεζωοποίησεν ὑμᾶς σὺν αὐτῷ, χαρισάμενος ἡμῖν πάντα τὰ παραπτώματα.&nbsp;&nbsp;</span>
<span class="ver"><b>14</b></span> <span class="text">ἐξαλείψας τὸ καθ᾽ ἡμῶν χειρόγραφον τοῖς δόγμασιν ὃ ἦν ὑπεναντίον ἡμῖν, καὶ αὐτὸ ἦρκεν ἐκ τοῦ μέσου προσηλώσας αὐτὸ τῷ σταυρῷ·&nbsp;&nbsp;</span>
<span class="ver"><b>15</b></span> <span class="text">ἀπεκδυσάμενος τὰς ἀρχὰς καὶ τὰς ἐξουσίας ἐδειγμάτισεν ἐν παρρησίᾳ, θριαμβεύσας αὐτοὺς ἐν αὐτῷ.&nbsp;&nbsp;</span>
<span class="ver"><b>16</b></span> <span class="text">Μὴ οὖν τις ὑμᾶς κρινέτω ἐν βρώσει καὶ ἐν πόσει ἢ ἐν μέρει ἑορτῆς ἢ νουμηνίας ἢ σαββάτων·&nbsp;&nbsp;</span>
<span class="ver"><b>17</b></span> <span class="text">ἅ ἐστιν σκιὰ τῶν μελλόντων, τὸ δὲ σῶμα τοῦ Χριστοῦ.&nbsp;&nbsp;</span>
<span class="ver"><b>18</b></span> <span class="text">μηδεὶς ὑμᾶς καταβραβευέτω θέλων ἐν ταπεινοφροσύνῃ καὶ θρησκείᾳ τῶν ἀγγέλων, ἃ ἑόρακεν ἐμβατεύων, εἰκῇ φυσιούμενος ὑπὸ τοῦ νοὸς τῆς σαρκὸς αὐτοῦ,</span>
<span class="ver"><b>19</b></span> <span class="text">καὶ οὐ κρατῶν τὴν κεφαλήν, ἐξ οὗ πᾶν τὸ σῶμα διὰ τῶν ἁφῶν καὶ συνδέσμων ἐπιχορηγούμενον καὶ συνβιβαζόμενον αὔξει τὴν αὔξησιν τοῦ θεοῦ.&nbsp;&nbsp;</span>
<span class="ver"><b>20</b></span> <span class="text">Εἰ ἀπεθάνετε σὺν Χριστῷ ἀπὸ τῶν στοιχείων τοῦ κόσμου, τί ὡς ζῶντες ἐν κόσμῳ δογματίζεσθε;&nbsp;&nbsp;</span>
<span class="ver"><b>21</b></span> <span class="text">μὴ ἅψῃ μηδὲ γεύσῃ μηδὲ θίγῃς,</span>
<span class="ver"><b>22</b></span> <span class="text">ἅ ἐστιν πάντα εἰς φθορὰν τῇ ἀποχρήσει, κατὰ τὰ ἐντάλματα καὶ διδασκαλίας τῶν ἀνθρώπων,</span>
<span class="ver"><b>23</b></span> <span class="text">ἅτινά ἐστιν λόγον μὲν ἔχοντα σοφίας ἐν ἐθελοθρησκείᾳ καὶ ταπεινοφροσύνῃ ἀφειδίᾳ σώματος, οὐκ ἐν τιμῇ τινι πρὸς πλησμονὴν τῆς σαρκός.&nbsp;&nbsp;</span>
<br><br><div class="chap">ΠΡΟΣ ΚΟΛΟΣΣΑΕΙΣ &ensp;3</div>
<span class="ver"><b>1</b></span> <span class="text">Εἰ οὖν συνηγέρθητε τῷ Χριστῷ, τὰ ἄνω ζητεῖτε, οὗ ὁ Χριστός ἐστιν ἐν δεξιᾷ τοῦ θεοῦ καθήμενος·&nbsp;&nbsp;</span>
<span class="ver"><b>2</b></span> <span class="text">τὰ ἄνω φρονεῖτε, μὴ τὰ ἐπὶ τῆς γῆς.&nbsp;&nbsp;</span>
<span class="ver"><b>3</b></span> <span class="text">ἀπεθάνετε γὰρ καὶ ἡ ζωὴ ὑμῶν κέκρυπται σὺν τῷ Χριστῷ ἐν τῷ θεῷ·&nbsp;&nbsp;</span>
<span class="ver"><b>4</b></span> <span class="text">ὅταν ὁ Χριστὸς φανερωθῇ, ἡ ζωὴ ὑμῶν, τότε καὶ ὑμεῖς σὺν αὐτῷ φανερωθήσεσθε ἐν δόξῃ.&nbsp;&nbsp;</span>
<span class="ver"><b>5</b></span> <span class="text">Νεκρώσατε οὖν τὰ μέλη τὰ ἐπὶ τῆς γῆς, πορνείαν ἀκαθαρσίαν πάθος ἐπιθυμίαν κακήν, καὶ τὴν πλεονεξίαν, ἥτις ἐστὶν εἰδωλολατρία,</span>
<span class="ver"><b>6</b></span> <span class="text">διά ταῦτα γάρ ἔρχεται ἡ ὀργὴ τοῦ θεοῦ.&nbsp;&nbsp;</span>
<span class="ver"><b>7</b></span> <span class="text">ἐν οἷς καὶ ὑμεῖς περιεπατήσατέ ποτε, ὅτε ἐζῆτε ἐν τούτοις·&nbsp;&nbsp;</span>
<span class="ver"><b>8</b></span> <span class="text">νυνὶ δὲ ἀπόθεσθε καὶ ὑμεῖς τὰ πάντα, ὀργήν, θυμόν, κακίαν, βλασφημίαν, αἰσχρολογίαν ἐκ τοῦ στόματος ὑμῶν·&nbsp;&nbsp;</span>
<span class="ver"><b>9</b></span> <span class="text">μὴ ψεύδεσθε εἰς ἀλλήλους, ἀπεκδυσάμενοι τὸν παλαιὸν ἄνθρωπον σὺν ταῖς πράξεσιν αὐτοῦ</span>
<span class="ver"><b>10</b></span> <span class="text">καὶ ἐνδυσάμενοι τὸν νέον τὸν ἀνακαινούμενον εἰς ἐπίγνωσιν κατ᾽ εἰκόνα τοῦ κτίσαντος αὐτόν,</span>
<span class="ver"><b>11</b></span> <span class="text">ὅπου οὐκ ἔνι Ἕλλην καὶ Ἰουδαῖος, περιτομὴ καὶ ἀκροβυστία, βάρβαρος, Σκύθης, δοῦλος, ἐλεύθερος, ἀλλὰ πάντα καὶ ἐν πᾶσιν Χριστός.&nbsp;&nbsp;</span>
<span class="ver"><b>12</b></span> <span class="text">Ἐνδύσασθε οὖν, ὡς ἐκλεκτοὶ τοῦ θεοῦ ἅγιοι καὶ ἠγαπημένοι, σπλάγχνα οἰκτιρμοῦ χρηστότητα ταπεινοφροσύνην πραΰτητα μακροθυμίαν,</span>
<span class="ver"><b>13</b></span> <span class="text">ἀνεχόμενοι ἀλλήλων καὶ χαριζόμενοι ἑαυτοῖς ἐάν τις πρός τινα ἔχῃ μομφήν·&nbsp;&nbsp; καθὼς καὶ ὁ κύριος ἐχαρίσατο ὑμῖν, οὕτως καὶ ὑμεῖς·&nbsp;&nbsp;</span>
<span class="ver"><b>14</b></span> <span class="text">ἐπὶ πᾶσιν δὲ τούτοις τὴν ἀγάπην, ὅ ἐστιν σύνδεσμος τῆς τελειότητος.&nbsp;&nbsp;</span>
<span class="ver"><b>15</b></span> <span class="text">καὶ ἡ εἰρήνη τοῦ Χριστοῦ βραβευέτω ἐν ταῖς καρδίαις ὑμῶν, εἰς ἣν καὶ ἐκλήθητε ἐν ἑνὶ σώματι·&nbsp;&nbsp; καὶ εὐχάριστοι γίνεσθε.&nbsp;&nbsp;</span>
<span class="ver"><b>16</b></span> <span class="text">Ὁ λόγος τοῦ Χριστοῦ ἐνοικείτω ἐν ὑμῖν πλουσίως, ἐν πάσῃ σοφίᾳ διδάσκοντες καὶ νουθετοῦντες ἑαυτούς, ψαλμοῖς ὕμνοις ᾠδαῖς πνευματικαῖς ἐν τῇ χάριτι ᾄδοντες ἐν ταῖς καρδίαις ὑμῶν τῷ θεῷ·&nbsp;&nbsp;</span>
<span class="ver"><b>17</b></span> <span class="text">καὶ πᾶν ὅ τι ἐὰν ποιῆτε ἐν λόγῳ ἢ ἐν ἔργῳ, πάντα ἐν ὀνόματι κυρίου Ἰησοῦ, εὐχαριστοῦντες τῷ θεῷ πατρὶ δι᾽ αὐτοῦ.&nbsp;&nbsp;</span>
<span class="ver"><b>18</b></span> <span class="text">Αἱ γυναῖκες, ὑποτάσσεσθε τοῖς ἀνδράσιν ὡς ἀνῆκεν ἐν κυρίῳ.&nbsp;&nbsp;</span>
<span class="ver"><b>19</b></span> <span class="text">Οἱ ἄνδρες, ἀγαπᾶτε τὰς γυναῖκας καὶ μὴ πικραίνεσθε πρὸς αὐτάς.&nbsp;&nbsp;</span>
<span class="ver"><b>20</b></span> <span class="text">Τὰ τέκνα, ὑπακούετε τοῖς γονεῦσιν κατὰ πάντα, τοῦτο γὰρ εὐάρεστόν ἐστιν ἐν κυρίῳ.&nbsp;&nbsp;</span>
<span class="ver"><b>21</b></span> <span class="text">Οἱ πατέρες, μὴ ἐρεθίζετε τὰ τέκνα ὑμῶν, ἵνα μὴ ἀθυμῶσιν.&nbsp;&nbsp;</span>
<span class="ver"><b>22</b></span> <span class="text">Οἱ δοῦλοι, ὑπακούετε κατὰ πάντα τοῖς κατὰ σάρκα κυρίοις, μὴ ἐν ὀφθαλμοδουλεία ὡς ἀνθρωπάρεσκοι, ἀλλ᾽ ἐν ἁπλότητι καρδίας φοβούμενοι τὸν κύριον.&nbsp;&nbsp;</span>
<span class="ver"><b>23</b></span> <span class="text">ὃ ἐὰν ποιῆτε, ἐκ ψυχῆς ἐργάζεσθε ὡς τῷ κυρίῳ καὶ οὐκ ἀνθρώποις,</span>
<span class="ver"><b>24</b></span> <span class="text">εἰδότες ὅτι ἀπὸ κυρίου ἀπολήμψεσθε τὴν ἀνταπόδοσιν τῆς κληρονομίας.&nbsp;&nbsp; τῷ κυρίῳ Χριστῷ δουλεύετε·&nbsp;&nbsp;</span>
<span class="ver"><b>25</b></span> <span class="text">ὁ γὰρ ἀδικῶν κομιεῖται ὃ ἠδίκησεν, καὶ οὐκ ἔστιν προσωπολημψία.&nbsp;&nbsp;</span>
<br><br><div class="chap">ΠΡΟΣ ΚΟΛΟΣΣΑΕΙΣ &ensp;4</div>
<span class="ver"><b>1</b></span> <span class="text">Οἱ κύριοι, τὸ δίκαιον καὶ τὴν ἰσότητα τοῖς δούλοις παρέχεσθε, εἰδότες ὅτι καὶ ὑμεῖς ἔχετε κύριον ἐν οὐρανῷ.&nbsp;&nbsp;</span>
<span class="ver"><b>2</b></span> <span class="text">Τῇ προσευχῇ προσκαρτερεῖτε, γρηγοροῦντες ἐν αὐτῇ ἐν εὐχαριστίᾳ,</span>
<span class="ver"><b>3</b></span> <span class="text">προσευχόμενοι ἅμα καὶ περὶ ἡμῶν, ἵνα ὁ θεὸς ἀνοίξῃ ἡμῖν θύραν τοῦ λόγου λαλῆσαι τὸ μυστήριον τοῦ Χριστοῦ, δι᾽ ὃ καὶ δέδεμαι,</span>
<span class="ver"><b>4</b></span> <span class="text">ἵνα φανερώσω αὐτὸ ὡς δεῖ με λαλῆσαι.&nbsp;&nbsp;</span>
<span class="ver"><b>5</b></span> <span class="text">Ἐν σοφίᾳ περιπατεῖτε πρὸς τοὺς ἔξω τὸν καιρὸν ἐξαγοραζόμενοι.&nbsp;&nbsp;</span>
<span class="ver"><b>6</b></span> <span class="text">ὁ λόγος ὑμῶν πάντοτε ἐν χάριτι, ἅλατι ἠρτυμένος, εἰδέναι πῶς δεῖ ὑμᾶς ἑνὶ ἑκάστῳ ἀποκρίνεσθαι.&nbsp;&nbsp;</span>
<span class="ver"><b>7</b></span> <span class="text">Τὰ κατ᾽ ἐμὲ πάντα γνωρίσει ὑμῖν Τύχικος ὁ ἀγαπητὸς ἀδελφὸς καὶ πιστὸς διάκονος καὶ σύνδουλος ἐν κυρίῳ,</span>
<span class="ver"><b>8</b></span> <span class="text">ὃν ἔπεμψα πρὸς ὑμᾶς εἰς αὐτὸ τοῦτο, ἵνα γνῶτε τὰ περὶ ἡμῶν καὶ παρακαλέσῃ τὰς καρδίας ὑμῶν,</span>
<span class="ver"><b>9</b></span> <span class="text">σὺν Ὀνησίμῳ τῷ πιστῷ καὶ ἀγαπητῷ ἀδελφῷ, ὅς ἐστιν ἐξ ὑμῶν·&nbsp;&nbsp; πάντα ὑμῖν γνωρίσουσιν τὰ ὧδε.&nbsp;&nbsp;</span>
<span class="ver"><b>10</b></span> <span class="text">Ἀσπάζεται ὑμᾶς Ἀρίσταρχος ὁ συναιχμάλωτός μου καὶ Μᾶρκος ὁ ἀνεψιὸς Βαρναβᾶ περὶ οὗ ἐλάβετε ἐντολάς, ἐὰν ἔλθῃ πρὸς ὑμᾶς, δέξασθε αὐτόν</span>
<span class="ver"><b>11</b></span> <span class="text">καὶ Ἰησοῦς ὁ λεγόμενος Ἰοῦστος, οἱ ὄντες ἐκ περιτομῆς, οὗτοι μόνοι συνεργοὶ εἰς τὴν βασιλείαν τοῦ θεοῦ, οἵτινες ἐγενήθησάν μοι παρηγορία.&nbsp;&nbsp;</span>
<span class="ver"><b>12</b></span> <span class="text">ἀσπάζεται ὑμᾶς Ἐπαφρᾶς ὁ ἐξ ὑμῶν, δοῦλος Χριστοῦ Ἰησοῦ, πάντοτε ἀγωνιζόμενος ὑπὲρ ὑμῶν ἐν ταῖς προσευχαῖς, ἵνα σταθῆτε τέλειοι καὶ πεπληροφορημένοι ἐν παντὶ θελήματι τοῦ θεοῦ.&nbsp;&nbsp;</span>
<span class="ver"><b>13</b></span> <span class="text">μαρτυρῶ γὰρ αὐτῷ ὅτι ἔχει πολὺν πόνον ὑπὲρ ὑμῶν καὶ τῶν ἐν Λαοδικίᾳ καὶ τῶν ἐν Ἱεραπόλει.&nbsp;&nbsp;</span>
<span class="ver"><b>14</b></span> <span class="text">ἀσπάζεται ὑμᾶς Λουκᾶς ὁ ἰατρὸς ὁ ἀγαπητὸς καὶ Δημᾶς.&nbsp;&nbsp;</span>
<span class="ver"><b>15</b></span> <span class="text">Ἀσπάσασθε τοὺς ἐν Λαοδικίᾳ ἀδελφοὺς καὶ Νύμφαν καὶ τὴν κατ᾽ οἶκον αὐτῆς ἐκκλησίαν.&nbsp;&nbsp;</span>
<span class="ver"><b>16</b></span> <span class="text">καὶ ὅταν ἀναγνωσθῇ παρ᾽ ὑμῖν ἡ ἐπιστολή, ποιήσατε ἵνα καὶ ἐν τῇ Λαοδικαίων ἐκκλησίᾳ ἀναγνωσθῇ, καὶ τὴν ἐκ Λαοδικίας ἵνα καὶ ὑμεῖς ἀναγνῶτε.&nbsp;&nbsp;</span>
<span class="ver"><b>17</b></span> <span class="text">καὶ εἴπατε Ἀρχίππῳ·&nbsp;&nbsp; βλέπε τὴν διακονίαν ἣν παρέλαβες ἐν κυρίῳ, ἵνα αὐτὴν πληροῖς.&nbsp;&nbsp;</span>
<span class="ver"><b>18</b></span> <span class="text">Ὁ ἀσπασμὸς τῇ ἐμῇ χειρὶ Παύλου.&nbsp;&nbsp; μνημονεύετέ μου τῶν δεσμῶν.&nbsp;&nbsp; ἡ χάρις μεθ᾽ ὑμῶν.&nbsp;&nbsp;</span>

<h3><center>ΠΡΟΣ ΘΕΣΣΑΛΟΝΙΚΕΙΣ Α</center></h3>
<br><br><div class="chap">ΠΡΟΣ ΘΕΣΣΑΛΟΝΙΚΕΙΣ Α &ensp;1</div>
<span class="ver"><b>1</b></span> <span class="text">Παῦλος καὶ Σιλουανὸς καὶ Τιμόθεος τῇ ἐκκλησίᾳ Θεσσαλονικέων ἐν θεῷ πατρὶ καὶ κυρίῳ Ἰησοῦ Χριστῷ, χάρις ὑμῖν καὶ εἰρήνη.&nbsp;&nbsp;</span>
<span class="ver"><b>2</b></span> <span class="text">Εὐχαριστοῦμεν τῷ θεῷ πάντοτε περὶ πάντων ὑμῶν μνείαν ποιούμενοι ἐπὶ τῶν προσευχῶν ἡμῶν, ἀδιαλείπτως</span>
<span class="ver"><b>3</b></span> <span class="text">μνημονεύοντες ὑμῶν τοῦ ἔργου τῆς πίστεως καὶ τοῦ κόπου τῆς ἀγάπης καὶ τῆς ὑπομονῆς τῆς ἐλπίδος τοῦ κυρίου ἡμῶν Ἰησοῦ Χριστοῦ ἔμπροσθεν τοῦ θεοῦ καὶ πατρὸς ἡμῶν,</span>
<span class="ver"><b>4</b></span> <span class="text">εἰδότες, ἀδελφοὶ ἠγαπημένοι ὑπὸ τοῦ θεοῦ, τὴν ἐκλογὴν ὑμῶν,</span>
<span class="ver"><b>5</b></span> <span class="text">ὅτι τὸ εὐαγγέλιον ἡμῶν οὐκ ἐγενήθη εἰς ὑμᾶς ἐν λόγῳ μόνον ἀλλὰ καὶ ἐν δυνάμει καὶ ἐν πνεύματι ἁγίῳ καὶ πληροφορίᾳ πολλῇ, καθὼς οἴδατε οἷοι ἐγενήθημεν ἐν ὑμῖν δι᾽ ὑμᾶς.&nbsp;&nbsp;</span>
<span class="ver"><b>6</b></span> <span class="text">Καὶ ὑμεῖς μιμηταὶ ἡμῶν ἐγενήθητε καὶ τοῦ κυρίου, δεξάμενοι τὸν λόγον ἐν θλίψει πολλῇ μετὰ χαρᾶς πνεύματος ἁγίου,</span>
<span class="ver"><b>7</b></span> <span class="text">ὥστε γενέσθαι ὑμᾶς τύπον πᾶσιν τοῖς πιστεύουσιν ἐν τῇ Μακεδονίᾳ καὶ ἐν τῇ Ἀχαΐᾳ.&nbsp;&nbsp;</span>
<span class="ver"><b>8</b></span> <span class="text">ἀφ᾽ ὑμῶν γὰρ ἐξήχηται ὁ λόγος τοῦ κυρίου οὐ μόνον ἐν τῇ Μακεδονίᾳ καὶ ἐν τῇ Ἀχαΐᾳ, ἀλλ᾽ ἐν παντὶ τόπῳ ἡ πίστις ὑμῶν ἡ πρὸς τὸν θεὸν ἐξελήλυθεν, ὥστε μὴ χρείαν ἔχειν ἡμᾶς λαλεῖν τι.&nbsp;&nbsp;</span>
<span class="ver"><b>9</b></span> <span class="text">αὐτοὶ γὰρ περὶ ἡμῶν ἀπαγγέλλουσιν ὁποίαν εἴσοδον ἔσχομεν πρὸς ὑμᾶς, καὶ πῶς ἐπεστρέψατε πρὸς τὸν θεὸν ἀπὸ τῶν εἰδώλων δουλεύειν θεῷ ζῶντι καὶ ἀληθινῷ</span>
<span class="ver"><b>10</b></span> <span class="text">καὶ ἀναμένειν τὸν υἱὸν αὐτοῦ ἐκ τῶν οὐρανῶν, ὃν ἤγειρεν ἐκ τῶν νεκρῶν, Ἰησοῦν τὸν ῥυόμενον ἡμᾶς ἐκ τῆς ὀργῆς τῆς ἐρχομένης.&nbsp;&nbsp;</span>
<br><br><div class="chap">ΠΡΟΣ ΘΕΣΣΑΛΟΝΙΚΕΙΣ Α &ensp;2</div>
<span class="ver"><b>1</b></span> <span class="text">Αὐτοὶ γὰρ οἴδατε, ἀδελφοί, τὴν εἴσοδον ἡμῶν τὴν πρὸς ὑμᾶς ὅτι οὐ κενὴ γέγονεν,</span>
<span class="ver"><b>2</b></span> <span class="text">ἀλλὰ προπαθόντες καὶ ὑβρισθέντες, καθὼς οἴδατε, ἐν Φιλίπποις ἐπαρρησιασάμεθα ἐν τῷ θεῷ ἡμῶν λαλῆσαι πρὸς ὑμᾶς τὸ εὐαγγέλιον τοῦ θεοῦ ἐν πολλῷ ἀγῶνι.&nbsp;&nbsp;</span>
<span class="ver"><b>3</b></span> <span class="text">ἡ γὰρ παράκλησις ἡμῶν οὐκ ἐκ πλάνης οὐδὲ ἐξ ἀκαθαρσίας οὐδὲ ἐν δόλῳ,</span>
<span class="ver"><b>4</b></span> <span class="text">ἀλλὰ καθὼς δεδοκιμάσμεθα ὑπὸ τοῦ θεοῦ πιστευθῆναι τὸ εὐαγγέλιον, οὕτως λαλοῦμεν, οὐχ ὡς ἀνθρώποις ἀρέσκοντες ἀλλὰ θεῷ τῷ δοκιμάζοντι τὰς καρδίας ἡμῶν.&nbsp;&nbsp;</span>
<span class="ver"><b>5</b></span> <span class="text">Οὔτε γάρ ποτε ἐν λόγῳ κολακίας ἐγενήθημεν, καθὼς οἴδατε, οὔτε ἐν προφάσει πλεονεξίας, θεὸς μάρτυς,</span>
<span class="ver"><b>6</b></span> <span class="text">οὔτε ζητοῦντες ἐξ ἀνθρώπων δόξαν οὔτε ἀφ᾽ ὑμῶν οὔτε ἀπ᾽ ἄλλων,</span>
<span class="ver"><b>7</b></span> <span class="text">δυνάμενοι ἐν βάρει εἶναι ὡς Χριστοῦ ἀπόστολοι.&nbsp;&nbsp; ἀλλὰ ἐγενήθημεν νήπιοι ἐν μέσῳ ὑμῶν, ὡς ἐὰν τροφὸς θάλπῃ τὰ ἑαυτῆς τέκνα,</span>
<span class="ver"><b>8</b></span> <span class="text">οὕτως ὁμειρόμενοι ὑμῶν εὐδοκοῦμεν μεταδοῦναι ὑμῖν οὐ μόνον τὸ εὐαγγέλιον τοῦ θεοῦ ἀλλὰ καὶ τὰς ἑαυτῶν ψυχάς, διότι ἀγαπητοὶ ἡμῖν ἐγενήθητε.&nbsp;&nbsp;</span>
<span class="ver"><b>9</b></span> <span class="text">Μνημονεύετε γάρ, ἀδελφοί, τὸν κόπον ἡμῶν καὶ τὸν μόχθον·&nbsp;&nbsp; νυκτὸς καὶ ἡμέρας ἐργαζόμενοι πρὸς τὸ μὴ ἐπιβαρῆσαί τινα ὑμῶν ἐκηρύξαμεν εἰς ὑμᾶς τὸ εὐαγγέλιον τοῦ θεοῦ.&nbsp;&nbsp;</span>
<span class="ver"><b>10</b></span> <span class="text">ὑμεῖς μάρτυρες καὶ ὁ θεός, ὡς ὁσίως καὶ δικαίως καὶ ἀμέμπτως ὑμῖν τοῖς πιστεύουσιν ἐγενήθημεν,</span>
<span class="ver"><b>11</b></span> <span class="text">καθάπερ οἴδατε, ὡς ἕνα ἕκαστον ὑμῶν ὡς πατὴρ τέκνα ἑαυτοῦ</span>
<span class="ver"><b>12</b></span> <span class="text">παρακαλοῦντες ὑμᾶς καὶ παραμυθούμενοι καὶ μαρτυρόμενοι εἰς τὸ περιπατεῖν ὑμᾶς ἀξίως τοῦ θεοῦ τοῦ καλοῦντος ὑμᾶς εἰς τὴν ἑαυτοῦ βασιλείαν καὶ δόξαν.&nbsp;&nbsp;</span>
<span class="ver"><b>13</b></span> <span class="text">Καὶ διὰ τοῦτο καὶ ἡμεῖς εὐχαριστοῦμεν τῷ θεῷ ἀδιαλείπτως, ὅτι παραλαβόντες λόγον ἀκοῆς παρ᾽ ἡμῶν τοῦ θεοῦ ἐδέξασθε οὐ λόγον ἀνθρώπων ἀλλὰ καθώς ἀληθῶς ἐστὶν λόγον θεοῦ, ὃς καὶ ἐνεργεῖται ἐν ὑμῖν τοῖς πιστεύουσιν.&nbsp;&nbsp;</span>
<span class="ver"><b>14</b></span> <span class="text">Ὑμεῖς γὰρ μιμηταὶ ἐγενήθητε, ἀδελφοί, τῶν ἐκκλησιῶν τοῦ θεοῦ τῶν οὐσῶν ἐν τῇ Ἰουδαίᾳ ἐν Χριστῷ Ἰησοῦ, ὅτι τὰ αὐτὰ ἐπάθετε καὶ ὑμεῖς ὑπὸ τῶν ἰδίων συμφυλετῶν καθὼς καὶ αὐτοὶ ὑπὸ τῶν Ἰουδαίων,</span>
<span class="ver"><b>15</b></span> <span class="text">τῶν καὶ τὸν κύριον ἀποκτεινάντων Ἰησοῦν καὶ τοὺς προφήτας καὶ ἡμᾶς ἐκδιωξάντων καὶ θεῷ μὴ ἀρεσκόντων καὶ πᾶσιν ἀνθρώποις ἐναντίων,</span>
<span class="ver"><b>16</b></span> <span class="text">κωλυόντων ἡμᾶς τοῖς ἔθνεσιν λαλῆσαι ἵνα σωθῶσιν, εἰς τὸ ἀναπληρῶσαι αὐτῶν τὰς ἁμαρτίας πάντοτε.&nbsp;&nbsp; ἔφθασεν δὲ ἐπ᾽ αὐτοὺς ἡ ὀργὴ εἰς τέλος.&nbsp;&nbsp;</span>
<span class="ver"><b>17</b></span> <span class="text">Ἡμεῖς δέ, ἀδελφοί, ἀπορφανισθέντες ἀφ᾽ ὑμῶν πρὸς καιρὸν ὥρας, προσώπῳ οὐ καρδίᾳ, περισσοτέρως ἐσπουδάσαμεν τὸ πρόσωπον ὑμῶν ἰδεῖν ἐν πολλῇ ἐπιθυμίᾳ.&nbsp;&nbsp;</span>
<span class="ver"><b>18</b></span> <span class="text">διότι ἠθελήσαμεν ἐλθεῖν πρὸς ὑμᾶς, ἐγὼ μὲν Παῦλος καὶ ἅπαξ καὶ δίς, καὶ ἐνέκοψεν ἡμᾶς ὁ σατανᾶς.&nbsp;&nbsp;</span>
<span class="ver"><b>19</b></span> <span class="text">τίς γὰρ ἡμῶν ἐλπὶς ἢ χαρὰ ἢ στέφανος καυχήσεως – ἢ οὐχὶ καὶ ὑμεῖς – ἔμπροσθεν τοῦ κυρίου ἡμῶν Ἰησοῦ ἐν τῇ αὐτοῦ παρουσίᾳ;&nbsp;&nbsp;</span>
<span class="ver"><b>20</b></span> <span class="text">ὑμεῖς γάρ ἐστε ἡ δόξα ἡμῶν καὶ ἡ χαρά.&nbsp;&nbsp;</span>
<br><br><div class="chap">ΠΡΟΣ ΘΕΣΣΑΛΟΝΙΚΕΙΣ Α &ensp;3</div>
<span class="ver"><b>1</b></span> <span class="text">Διὸ μηκέτι στέγοντες ηὐδοκήσαμεν καταλειφθῆναι ἐν Ἀθήναις μόνοι</span>
<span class="ver"><b>2</b></span> <span class="text">καὶ ἐπέμψαμεν Τιμόθεον, τὸν ἀδελφὸν ἡμῶν καὶ διάκονον τοῦ θεοῦ ἐν τῷ εὐαγγελίῳ τοῦ Χριστοῦ, εἰς τὸ στηρίξαι ὑμᾶς καὶ παρακαλέσαι ὑπὲρ τῆς πίστεως ὑμῶν</span>
<span class="ver"><b>3</b></span> <span class="text">τὸ μηδένα σαίνεσθαι ἐν ταῖς θλίψεσιν ταύταις.&nbsp;&nbsp; αὐτοὶ γὰρ οἴδατε ὅτι εἰς τοῦτο κείμεθα·&nbsp;&nbsp;</span>
<span class="ver"><b>4</b></span> <span class="text">καὶ γὰρ ὅτε πρὸς ὑμᾶς ἦμεν, προελέγομεν ὑμῖν ὅτι μέλλομεν θλίβεσθαι, καθὼς καὶ ἐγένετο καὶ οἴδατε.&nbsp;&nbsp;</span>
<span class="ver"><b>5</b></span> <span class="text">διὰ τοῦτο κἀγὼ μηκέτι στέγων ἔπεμψα εἰς τὸ γνῶναι τὴν πίστιν ὑμῶν, μή πως ἐπείρασεν ὑμᾶς ὁ πειράζων καὶ εἰς κενὸν γένηται ὁ κόπος ἡμῶν.&nbsp;&nbsp;</span>
<span class="ver"><b>6</b></span> <span class="text">Ἄρτι δὲ ἐλθόντος Τιμοθέου πρὸς ἡμᾶς ἀφ᾽ ὑμῶν καὶ εὐαγγελισαμένου ἡμῖν τὴν πίστιν καὶ τὴν ἀγάπην ὑμῶν καὶ ὅτι ἔχετε μνείαν ἡμῶν ἀγαθὴν πάντοτε, ἐπιποθοῦντες ἡμᾶς ἰδεῖν καθάπερ καὶ ἡμεῖς ὑμᾶς,</span>
<span class="ver"><b>7</b></span> <span class="text">διὰ τοῦτο παρεκλήθημεν, ἀδελφοί, ἐφ᾽ ὑμῖν ἐπὶ πάσῃ τῇ ἀνάγκῃ καὶ θλίψει ἡμῶν διὰ τῆς ὑμῶν πίστεως,</span>
<span class="ver"><b>8</b></span> <span class="text">ὅτι νῦν ζῶμεν ἐὰν ὑμεῖς στήκετε ἐν κυρίῳ.&nbsp;&nbsp;</span>
<span class="ver"><b>9</b></span> <span class="text">τίνα γὰρ εὐχαριστίαν δυνάμεθα τῷ θεῷ ἀνταποδοῦναι περὶ ὑμῶν ἐπὶ πάσῃ τῇ χαρᾷ ᾗ χαίρομεν δι᾽ ὑμᾶς ἔμπροσθεν τοῦ θεοῦ ἡμῶν,</span>
<span class="ver"><b>10</b></span> <span class="text">νυκτὸς καὶ ἡμέρας ὑπερεκπερισσοῦ δεόμενοι εἰς τὸ ἰδεῖν ὑμῶν τὸ πρόσωπον καὶ καταρτίσαι τὰ ὑστερήματα τῆς πίστεως ὑμῶν;&nbsp;&nbsp;</span>
<span class="ver"><b>11</b></span> <span class="text">Αὐτὸς δὲ ὁ θεὸς καὶ πατὴρ ἡμῶν καὶ ὁ κύριος ἡμῶν Ἰησοῦς κατευθύναι τὴν ὁδὸν ἡμῶν πρὸς ὑμᾶς·&nbsp;&nbsp;</span>
<span class="ver"><b>12</b></span> <span class="text">ὑμᾶς δὲ ὁ κύριος πλεονάσαι καὶ περισσεύσαι τῇ ἀγάπῃ εἰς ἀλλήλους καὶ εἰς πάντας καθάπερ καὶ ἡμεῖς εἰς ὑμᾶς,</span>
<span class="ver"><b>13</b></span> <span class="text">εἰς τὸ στηρίξαι ὑμῶν τὰς καρδίας ἀμέμπτους ἐν ἁγιωσύνῃ ἔμπροσθεν τοῦ θεοῦ καὶ πατρὸς ἡμῶν ἐν τῇ παρουσίᾳ τοῦ κυρίου ἡμῶν Ἰησοῦ μετὰ πάντων τῶν ἁγίων αὐτοῦ, ἀμήν.&nbsp;&nbsp;</span>
<br><br><div class="chap">ΠΡΟΣ ΘΕΣΣΑΛΟΝΙΚΕΙΣ Α &ensp;4</div>
<span class="ver"><b>1</b></span> <span class="text">Λοιπὸν οὖν, ἀδελφοί, ἐρωτῶμεν ὑμᾶς καὶ παρακαλοῦμεν ἐν κυρίῳ Ἰησοῦ, ἵνα καθὼς παρελάβετε παρ᾽ ἡμῶν τὸ πῶς δεῖ ὑμᾶς περιπατεῖν καὶ ἀρέσκειν θεῷ, καθὼς καὶ περιπατεῖτε, ἵνα περισσεύητε μᾶλλον.&nbsp;&nbsp;</span>
<span class="ver"><b>2</b></span> <span class="text">οἴδατε γὰρ τίνας παραγγελίας ἐδώκαμεν ὑμῖν διὰ τοῦ κυρίου Ἰησοῦ.&nbsp;&nbsp;</span>
<span class="ver"><b>3</b></span> <span class="text">Τοῦτο γάρ ἐστιν θέλημα τοῦ θεοῦ, ὁ ἁγιασμὸς ὑμῶν, ἀπέχεσθαι ὑμᾶς ἀπὸ τῆς πορνείας,</span>
<span class="ver"><b>4</b></span> <span class="text">εἰδέναι ἕκαστον ὑμῶν τὸ ἑαυτοῦ σκεῦος κτᾶσθαι ἐν ἁγιασμῷ καὶ τιμῇ,</span>
<span class="ver"><b>5</b></span> <span class="text">μὴ ἐν πάθει ἐπιθυμίας καθάπερ καὶ τὰ ἔθνη τὰ μὴ εἰδότα τὸν θεόν,</span>
<span class="ver"><b>6</b></span> <span class="text">τὸ μὴ ὑπερβαίνειν καὶ πλεονεκτεῖν ἐν τῷ πράγματι τὸν ἀδελφὸν αὐτοῦ, διότι ἔκδικος κύριος περὶ πάντων τούτων, καθὼς καὶ προείπαμεν ὑμῖν καὶ διεμαρτυράμεθα.&nbsp;&nbsp;</span>
<span class="ver"><b>7</b></span> <span class="text">οὐ γὰρ ἐκάλεσεν ἡμᾶς ὁ θεὸς ἐπὶ ἀκαθαρσίᾳ ἀλλ᾽ ἐν ἁγιασμῷ.&nbsp;&nbsp;</span>
<span class="ver"><b>8</b></span> <span class="text">τοιγαροῦν ὁ ἀθετῶν οὐκ ἄνθρωπον ἀθετεῖ ἀλλὰ τὸν θεὸν τὸν διδόντα τὸ πνεῦμα αὐτοῦ τὸ ἅγιον εἰς ὑμᾶς.&nbsp;&nbsp;</span>
<span class="ver"><b>9</b></span> <span class="text">Περὶ δὲ τῆς φιλαδελφίας οὐ χρείαν ἔχετε γράφειν ὑμῖν, αὐτοὶ γὰρ ὑμεῖς θεοδίδακτοί ἐστε εἰς τὸ ἀγαπᾶν ἀλλήλους,</span>
<span class="ver"><b>10</b></span> <span class="text">καὶ γὰρ ποιεῖτε αὐτὸ εἰς πάντας τοὺς ἀδελφοὺς τοὺς ἐν ὅλῃ τῇ Μακεδονίᾳ.&nbsp;&nbsp; Παρακαλοῦμεν δὲ ὑμᾶς, ἀδελφοί, περισσεύειν μᾶλλον</span>
<span class="ver"><b>11</b></span> <span class="text">καὶ φιλοτιμεῖσθαι ἡσυχάζειν καὶ πράσσειν τὰ ἴδια καὶ ἐργάζεσθαι ταῖς ἰδίαις χερσὶν ὑμῶν, καθὼς ὑμῖν παρηγγείλαμεν,</span>
<span class="ver"><b>12</b></span> <span class="text">ἵνα περιπατῆτε εὐσχημόνως πρὸς τοὺς ἔξω καὶ μηδενὸς χρείαν ἔχητε.&nbsp;&nbsp;</span>
<span class="ver"><b>13</b></span> <span class="text">Οὐ θέλομεν δὲ ὑμᾶς ἀγνοεῖν, ἀδελφοί, περὶ τῶν κοιμωμένων, ἵνα μὴ λυπῆσθε καθὼς καὶ οἱ λοιποὶ οἱ μὴ ἔχοντες ἐλπίδα.&nbsp;&nbsp;</span>
<span class="ver"><b>14</b></span> <span class="text">εἰ γὰρ πιστεύομεν ὅτι Ἰησοῦς ἀπέθανεν καὶ ἀνέστη, οὕτως καὶ ὁ θεὸς τοὺς κοιμηθέντας διὰ τοῦ Ἰησοῦ ἄξει σὺν αὐτῷ.&nbsp;&nbsp;</span>
<span class="ver"><b>15</b></span> <span class="text">Τοῦτο γὰρ ὑμῖν λέγομεν ἐν λόγῳ κυρίου, ὅτι ἡμεῖς οἱ ζῶντες οἱ περιλειπόμενοι εἰς τὴν παρουσίαν τοῦ κυρίου οὐ μὴ φθάσωμεν τοὺς κοιμηθέντας·&nbsp;&nbsp;</span>
<span class="ver"><b>16</b></span> <span class="text">ὅτι αὐτὸς ὁ κύριος ἐν κελεύσματι, ἐν φωνῇ ἀρχαγγέλου καὶ ἐν σάλπιγγι θεοῦ, καταβήσεται ἀπ᾽ οὐρανοῦ καὶ οἱ νεκροὶ ἐν Χριστῷ ἀναστήσονται πρῶτον,</span>
<span class="ver"><b>17</b></span> <span class="text">ἔπειτα ἡμεῖς οἱ ζῶντες οἱ περιλειπόμενοι ἅμα σὺν αὐτοῖς ἁρπαγησόμεθα ἐν νεφέλαις εἰς ἀπάντησιν τοῦ κυρίου εἰς ἀέρα·&nbsp;&nbsp; καὶ οὕτως πάντοτε σὺν κυρίῳ ἐσόμεθα.&nbsp;&nbsp;</span>
<span class="ver"><b>18</b></span> <span class="text">Ὥστε παρακαλεῖτε ἀλλήλους ἐν τοῖς λόγοις τούτοις.&nbsp;&nbsp;</span>
<br><br><div class="chap">ΠΡΟΣ ΘΕΣΣΑΛΟΝΙΚΕΙΣ Α &ensp;5</div>
<span class="ver"><b>1</b></span> <span class="text">Περὶ δὲ τῶν χρόνων καὶ τῶν καιρῶν, ἀδελφοί, οὐ χρείαν ἔχετε ὑμῖν γράφεσθαι,</span>
<span class="ver"><b>2</b></span> <span class="text">αὐτοὶ γὰρ ἀκριβῶς οἴδατε ὅτι ἡμέρα κυρίου ὡς κλέπτης ἐν νυκτὶ οὕτως ἔρχεται.&nbsp;&nbsp;</span>
<span class="ver"><b>3</b></span> <span class="text">ὅταν λέγωσιν·&nbsp;&nbsp; εἰρήνη καὶ ἀσφάλεια, τότε αἰφνίδιος αὐτοῖς ἐφίσταται ὄλεθρος ὥσπερ ἡ ὠδὶν τῇ ἐν γαστρὶ ἐχούσῃ, καὶ οὐ μὴ ἐκφύγωσιν.&nbsp;&nbsp;</span>
<span class="ver"><b>4</b></span> <span class="text">ὑμεῖς δέ, ἀδελφοί, οὐκ ἐστὲ ἐν σκότει, ἵνα ἡ ἡμέρα ὑμᾶς ὡς κλέπτας καταλάβῃ·&nbsp;&nbsp;</span>
<span class="ver"><b>5</b></span> <span class="text">πάντες γὰρ ὑμεῖς υἱοὶ φωτός ἐστε καὶ υἱοὶ ἡμέρας.&nbsp;&nbsp; Οὐκ ἐσμὲν νυκτὸς οὐδὲ σκότους·&nbsp;&nbsp;</span>
<span class="ver"><b>6</b></span> <span class="text">ἄρα οὖν μὴ καθεύδωμεν ὡς οἱ λοιποὶ ἀλλὰ γρηγορῶμεν καὶ νήφωμεν.&nbsp;&nbsp;</span>
<span class="ver"><b>7</b></span> <span class="text">Οἱ γὰρ καθεύδοντες νυκτὸς καθεύδουσιν καὶ οἱ μεθυσκόμενοι νυκτὸς μεθύουσιν·&nbsp;&nbsp;</span>
<span class="ver"><b>8</b></span> <span class="text">ἡμεῖς δὲ ἡμέρας ὄντες νήφωμεν ἐνδυσάμενοι θώρακα πίστεως καὶ ἀγάπης καὶ περικεφαλαίαν ἐλπίδα σωτηρίας·&nbsp;&nbsp;</span>
<span class="ver"><b>9</b></span> <span class="text">ὅτι οὐκ ἔθετο ἡμᾶς ὁ θεὸς εἰς ὀργὴν ἀλλὰ εἰς περιποίησιν σωτηρίας διὰ τοῦ κυρίου ἡμῶν Ἰησοῦ Χριστοῦ</span>
<span class="ver"><b>10</b></span> <span class="text">τοῦ ἀποθανόντος περὶ ἡμῶν, ἵνα εἴτε γρηγορῶμεν εἴτε καθεύδωμεν ἅμα σὺν αὐτῷ ζήσωμεν.&nbsp;&nbsp;</span>
<span class="ver"><b>11</b></span> <span class="text">Διὸ παρακαλεῖτε ἀλλήλους καὶ οἰκοδομεῖτε εἷς τὸν ἕνα, καθὼς καὶ ποιεῖτε.&nbsp;&nbsp;</span>
<span class="ver"><b>12</b></span> <span class="text">Ἐρωτῶμεν δὲ ὑμᾶς, ἀδελφοί, εἰδέναι τοὺς κοπιῶντας ἐν ὑμῖν καὶ προϊσταμένους ὑμῶν ἐν κυρίῳ καὶ νουθετοῦντας ὑμᾶς</span>
<span class="ver"><b>13</b></span> <span class="text">καὶ ἡγεῖσθαι αὐτοὺς ὑπερεκπερισσοῦ ἐν ἀγάπῃ διὰ τὸ ἔργον αὐτῶν.&nbsp;&nbsp; εἰρηνεύετε ἐν ἑαυτοῖς.&nbsp;&nbsp;</span>
<span class="ver"><b>14</b></span> <span class="text">Παρακαλοῦμεν δὲ ὑμᾶς, ἀδελφοί, νουθετεῖτε τοὺς ἀτάκτους, παραμυθεῖσθε τοὺς ὀλιγοψύχους, ἀντέχεσθε τῶν ἀσθενῶν, μακροθυμεῖτε πρὸς πάντας.&nbsp;&nbsp;</span>
<span class="ver"><b>15</b></span> <span class="text">ὁρᾶτε μή τις κακὸν ἀντὶ κακοῦ τινι ἀποδῷ, ἀλλὰ πάντοτε τὸ ἀγαθὸν διώκετε καὶ εἰς ἀλλήλους καὶ εἰς πάντας.&nbsp;&nbsp;</span>
<span class="ver"><b>16</b></span> <span class="text">Πάντοτε χαίρετε,</span>
<span class="ver"><b>17</b></span> <span class="text">ἀδιαλείπτως προσεύχεσθε,</span>
<span class="ver"><b>18</b></span> <span class="text">ἐν παντὶ εὐχαριστεῖτε·&nbsp;&nbsp; τοῦτο γὰρ θέλημα θεοῦ ἐν Χριστῷ Ἰησοῦ εἰς ὑμᾶς.&nbsp;&nbsp;</span>
<span class="ver"><b>19</b></span> <span class="text">τὸ πνεῦμα μὴ σβέννυτε,</span>
<span class="ver"><b>20</b></span> <span class="text">προφητείας μὴ ἐξουθενεῖτε,</span>
<span class="ver"><b>21</b></span> <span class="text">πάντα δὲ δοκιμάζετε, τὸ καλὸν κατέχετε,</span>
<span class="ver"><b>22</b></span> <span class="text">ἀπὸ παντὸς εἴδους πονηροῦ ἀπέχεσθε.&nbsp;&nbsp;</span>
<span class="ver"><b>23</b></span> <span class="text">Αὐτὸς δὲ ὁ θεὸς τῆς εἰρήνης ἁγιάσαι ὑμᾶς ὁλοτελεῖς, καὶ ὁλόκληρον ὑμῶν τὸ πνεῦμα καὶ ἡ ψυχὴ καὶ τὸ σῶμα ἀμέμπτως ἐν τῇ παρουσίᾳ τοῦ κυρίου ἡμῶν Ἰησοῦ Χριστοῦ τηρηθείη.&nbsp;&nbsp;</span>
<span class="ver"><b>24</b></span> <span class="text">πιστὸς ὁ καλῶν ὑμᾶς, ὃς καὶ ποιήσει.&nbsp;&nbsp;</span>
<span class="ver"><b>25</b></span> <span class="text">Ἀδελφοί, προσεύχεσθε καὶ περὶ ἡμῶν.&nbsp;&nbsp;</span>
<span class="ver"><b>26</b></span> <span class="text">Ἀσπάσασθε τοὺς ἀδελφοὺς πάντας ἐν φιλήματι ἁγίῳ.&nbsp;&nbsp;</span>
<span class="ver"><b>27</b></span> <span class="text">Ἐνορκίζω ὑμᾶς τὸν κύριον ἀναγνωσθῆναι τὴν ἐπιστολὴν πᾶσιν τοῖς ἀδελφοῖς.&nbsp;&nbsp;</span>
<span class="ver"><b>28</b></span> <span class="text">Ἡ χάρις τοῦ κυρίου ἡμῶν Ἰησοῦ Χριστοῦ μεθ᾽ ὑμῶν.&nbsp;&nbsp;</span>

<h3><center>ΠΡΟΣ ΘΕΣΣΑΛΟΝΙΚΕΙΣ Β</center></h3>
<br><br><div class="chap">ΠΡΟΣ ΘΕΣΣΑΛΟΝΙΚΕΙΣ Β &ensp;1</div>
<span class="ver"><b>1</b></span> <span class="text">Παῦλος καὶ Σιλουανὸς καὶ Τιμόθεος τῇ ἐκκλησίᾳ Θεσσαλονικέων ἐν θεῷ πατρὶ ἡμῶν καὶ κυρίῳ Ἰησοῦ Χριστῷ,</span>
<span class="ver"><b>2</b></span> <span class="text">χάρις ὑμῖν καὶ εἰρήνη ἀπὸ θεοῦ πατρὸς καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>3</b></span> <span class="text">Εὐχαριστεῖν ὀφείλομεν τῷ θεῷ πάντοτε περὶ ὑμῶν, ἀδελφοί, καθὼς ἄξιόν ἐστιν, ὅτι ὑπεραυξάνει ἡ πίστις ὑμῶν καὶ πλεονάζει ἡ ἀγάπη ἑνὸς ἑκάστου πάντων ὑμῶν εἰς ἀλλήλους,</span>
<span class="ver"><b>4</b></span> <span class="text">ὥστε αὐτοὺς ἡμᾶς ἐν ὑμῖν ἐνκαυχᾶσθαι ἐν ταῖς ἐκκλησίαις τοῦ θεοῦ ὑπὲρ τῆς ὑπομονῆς ὑμῶν καὶ πίστεως ἐν πᾶσιν τοῖς διωγμοῖς ὑμῶν καὶ ταῖς θλίψεσιν αἷς ἀνέχεσθε,</span>
<span class="ver"><b>5</b></span> <span class="text">ἔνδειγμα τῆς δικαίας κρίσεως τοῦ θεοῦ εἰς τὸ καταξιωθῆναι ὑμᾶς τῆς βασιλείας τοῦ θεοῦ, ὑπὲρ ἧς καὶ πάσχετε,</span>
<span class="ver"><b>6</b></span> <span class="text">εἴπερ δίκαιον παρὰ θεῷ ἀνταποδοῦναι τοῖς θλίβουσιν ὑμᾶς θλῖψιν</span>
<span class="ver"><b>7</b></span> <span class="text">καὶ ὑμῖν τοῖς θλιβομένοις ἄνεσιν μεθ᾽ ἡμῶν, ἐν τῇ ἀποκαλύψει τοῦ κυρίου Ἰησοῦ ἀπ᾽ οὐρανοῦ μετ᾽ ἀγγέλων δυνάμεως αὐτοῦ</span>
<span class="ver"><b>8</b></span> <span class="text">ἐν πυρὶ φλογός, διδόντος ἐκδίκησιν τοῖς μὴ εἰδόσιν θεὸν καὶ τοῖς μὴ ὑπακούουσιν τῷ εὐαγγελίῳ τοῦ κυρίου ἡμῶν Ἰησοῦ,</span>
<span class="ver"><b>9</b></span> <span class="text">οἵτινες δίκην τίσουσιν ὄλεθρον αἰώνιον ἀπὸ προσώπου τοῦ κυρίου καὶ ἀπὸ τῆς δόξης τῆς ἰσχύος αὐτοῦ,</span>
<span class="ver"><b>10</b></span> <span class="text">ὅταν ἔλθῃ ἐνδοξασθῆναι ἐν τοῖς ἁγίοις αὐτοῦ καὶ θαυμασθῆναι ἐν πᾶσιν τοῖς πιστεύσασιν, ὅτι ἐπιστεύθη τὸ μαρτύριον ἡμῶν ἐφ᾽ ὑμᾶς, ἐν τῇ ἡμέρᾳ ἐκείνῃ.&nbsp;&nbsp;</span>
<span class="ver"><b>11</b></span> <span class="text">Εἰς ὃ καὶ προσευχόμεθα πάντοτε περὶ ὑμῶν, ἵνα ὑμᾶς ἀξιώσῃ τῆς κλήσεως ὁ θεὸς ἡμῶν καὶ πληρώσῃ πᾶσαν εὐδοκίαν ἀγαθωσύνης καὶ ἔργον πίστεως ἐν δυνάμει,</span>
<span class="ver"><b>12</b></span> <span class="text">ὅπως ἐνδοξασθῇ τὸ ὄνομα τοῦ κυρίου ἡμῶν Ἰησοῦ ἐν ὑμῖν, καὶ ὑμεῖς ἐν αὐτῷ, κατὰ τὴν χάριν τοῦ θεοῦ ἡμῶν καὶ κυρίου Ἰησοῦ Χριστοῦ.&nbsp;&nbsp;</span>
<br><br><div class="chap">ΠΡΟΣ ΘΕΣΣΑΛΟΝΙΚΕΙΣ Β &ensp;2</div>
<span class="ver"><b>1</b></span> <span class="text">Ἐρωτῶμεν δὲ ὑμᾶς, ἀδελφοί, ὑπὲρ τῆς παρουσίας τοῦ κυρίου ἡμῶν Ἰησοῦ Χριστοῦ καὶ ἡμῶν ἐπισυναγωγῆς ἐπ᾽ αὐτὸν</span>
<span class="ver"><b>2</b></span> <span class="text">εἰς τὸ μὴ ταχέως σαλευθῆναι ὑμᾶς ἀπὸ τοῦ νοὸς μηδὲ θροεῖσθαι, μήτε διὰ πνεύματος μήτε διὰ λόγου μήτε δι᾽ ἐπιστολῆς ὡς δι᾽ ἡμῶν, ὡς ὅτι ἐνέστηκεν ἡ ἡμέρα τοῦ κυρίου·&nbsp;&nbsp;</span>
<span class="ver"><b>3</b></span> <span class="text">Μή τις ὑμᾶς ἐξαπατήσῃ κατὰ μηδένα τρόπον.&nbsp;&nbsp; ὅτι ἐὰν μὴ ἔλθῃ ἡ ἀποστασία πρῶτον καὶ ἀποκαλυφθῇ ὁ ἄνθρωπος τῆς ἀνομίας, ὁ υἱὸς τῆς ἀπωλείας,</span>
<span class="ver"><b>4</b></span> <span class="text">ὁ ἀντικείμενος καὶ ὑπεραιρόμενος ἐπὶ πάντα λεγόμενον θεὸν ἢ σέβασμα, ὥστε αὐτὸν εἰς τὸν ναὸν τοῦ θεοῦ καθίσαι ἀποδεικνύντα ἑαυτὸν ὅτι ἐστὶν θεός.&nbsp;&nbsp;</span>
<span class="ver"><b>5</b></span> <span class="text">Οὐ μνημονεύετε ὅτι ἔτι ὢν πρὸς ὑμᾶς ταῦτα ἔλεγον ὑμῖν;&nbsp;&nbsp;</span>
<span class="ver"><b>6</b></span> <span class="text">καὶ νῦν τὸ κατέχον οἴδατε εἰς τὸ ἀποκαλυφθῆναι αὐτὸν ἐν τῷ ἑαυτοῦ καιρῷ.&nbsp;&nbsp;</span>
<span class="ver"><b>7</b></span> <span class="text">τὸ γὰρ μυστήριον ἤδη ἐνεργεῖται τῆς ἀνομίας·&nbsp;&nbsp; μόνον ὁ κατέχων ἄρτι ἕως ἐκ μέσου γένηται.&nbsp;&nbsp;</span>
<span class="ver"><b>8</b></span> <span class="text">καὶ τότε ἀποκαλυφθήσεται ὁ ἄνομος, ὃν ὁ κύριος Ἰησοῦς ἀνελεῖ τῷ πνεύματι τοῦ στόματος αὐτοῦ καὶ καταργήσει τῇ ἐπιφανείᾳ τῆς παρουσίας αὐτοῦ,</span>
<span class="ver"><b>9</b></span> <span class="text">οὗ ἐστιν ἡ παρουσία κατ᾽ ἐνέργειαν τοῦ σατανᾶ ἐν πάσῃ δυνάμει καὶ σημείοις καὶ τέρασιν ψεύδους</span>
<span class="ver"><b>10</b></span> <span class="text">καὶ ἐν πάσῃ ἀπάτῃ ἀδικίας τοῖς ἀπολλυμένοις, ἀνθ᾽ ὧν τὴν ἀγάπην τῆς ἀληθείας οὐκ ἐδέξαντο εἰς τὸ σωθῆναι αὐτούς.&nbsp;&nbsp;</span>
<span class="ver"><b>11</b></span> <span class="text">καὶ διὰ τοῦτο πέμπει αὐτοῖς ὁ θεὸς ἐνέργειαν πλάνης εἰς τὸ πιστεῦσαι αὐτοὺς τῷ ψεύδει,</span>
<span class="ver"><b>12</b></span> <span class="text">ἵνα κριθῶσιν πάντες οἱ μὴ πιστεύσαντες τῇ ἀληθείᾳ ἀλλὰ εὐδοκήσαντες τῇ ἀδικίᾳ.&nbsp;&nbsp;</span>
<span class="ver"><b>13</b></span> <span class="text">Ἡμεῖς δὲ ὀφείλομεν εὐχαριστεῖν τῷ θεῷ πάντοτε περὶ ὑμῶν, ἀδελφοὶ ἠγαπημένοι ὑπὸ κυρίου, ὅτι εἵλατο ὑμᾶς ὁ θεὸς ἀπαρχὴν εἰς σωτηρίαν ἐν ἁγιασμῷ πνεύματος καὶ πίστει ἀληθείας,</span>
<span class="ver"><b>14</b></span> <span class="text">εἰς ὃ ἐκάλεσεν ὑμᾶς διὰ τοῦ εὐαγγελίου ἡμῶν εἰς περιποίησιν δόξης τοῦ κυρίου ἡμῶν Ἰησοῦ Χριστοῦ.&nbsp;&nbsp;</span>
<span class="ver"><b>15</b></span> <span class="text">Ἄρα οὖν, ἀδελφοί, στήκετε καὶ κρατεῖτε τὰς παραδόσεις ἃς ἐδιδάχθητε εἴτε διὰ λόγου εἴτε δι᾽ ἐπιστολῆς ἡμῶν.&nbsp;&nbsp;</span>
<span class="ver"><b>16</b></span> <span class="text">Αὐτὸς δὲ ὁ κύριος ἡμῶν Ἰησοῦς Χριστὸς καὶ ὁ θεὸς ὁ πατὴρ ἡμῶν ὁ ἀγαπήσας ἡμᾶς καὶ δοὺς παράκλησιν αἰωνίαν καὶ ἐλπίδα ἀγαθὴν ἐν χάριτι,</span>
<span class="ver"><b>17</b></span> <span class="text">παρακαλέσαι ὑμῶν τὰς καρδίας καὶ στηρίξαι ἐν παντὶ ἔργῳ καὶ λόγῳ ἀγαθῷ.&nbsp;&nbsp;</span>
<br><br><div class="chap">ΠΡΟΣ ΘΕΣΣΑΛΟΝΙΚΕΙΣ Β &ensp;3</div>
<span class="ver"><b>1</b></span> <span class="text">Τὸ λοιπὸν προσεύχεσθε, ἀδελφοί, περὶ ἡμῶν, ἵνα ὁ λόγος τοῦ κυρίου τρέχῃ καὶ δοξάζηται καθὼς καὶ πρὸς ὑμᾶς,</span>
<span class="ver"><b>2</b></span> <span class="text">καὶ ἵνα ῥυσθῶμεν ἀπὸ τῶν ἀτόπων καὶ πονηρῶν ἀνθρώπων·&nbsp;&nbsp; οὐ γὰρ πάντων ἡ πίστις.&nbsp;&nbsp;</span>
<span class="ver"><b>3</b></span> <span class="text">Πιστὸς δέ ἐστιν ὁ κύριος, ὃς στηρίξει ὑμᾶς καὶ φυλάξει ἀπὸ τοῦ πονηροῦ.&nbsp;&nbsp;</span>
<span class="ver"><b>4</b></span> <span class="text">πεποίθαμεν δὲ ἐν κυρίῳ ἐφ᾽ ὑμᾶς, ὅτι ἃ παραγγέλλομεν καὶ ἐποιήσατε καὶ ποιεῖτε καὶ ποιήσετε.&nbsp;&nbsp;</span>
<span class="ver"><b>5</b></span> <span class="text">Ὁ δὲ κύριος κατευθύναι ὑμῶν τὰς καρδίας εἰς τὴν ἀγάπην τοῦ θεοῦ καὶ εἰς τὴν ὑπομονὴν τοῦ Χριστοῦ.&nbsp;&nbsp;</span>
<span class="ver"><b>6</b></span> <span class="text">Παραγγέλλομεν δὲ ὑμῖν, ἀδελφοί, ἐν ὀνόματι τοῦ κυρίου ἡμῶν Ἰησοῦ Χριστοῦ στέλλεσθαι ὑμᾶς ἀπὸ παντὸς ἀδελφοῦ ἀτάκτως περιπατοῦντος καὶ μὴ κατὰ τὴν παράδοσιν ἣν παρελάβοσαν παρ᾽ ἡμῶν.&nbsp;&nbsp;</span>
<span class="ver"><b>7</b></span> <span class="text">Αὐτοὶ γὰρ οἴδατε πῶς δεῖ μιμεῖσθαι ἡμᾶς, ὅτι οὐκ ἠτακτήσαμεν ἐν ὑμῖν</span>
<span class="ver"><b>8</b></span> <span class="text">οὐδὲ δωρεὰν ἄρτον ἐφάγομεν παρά τινος, ἀλλ᾽ ἐν κόπῳ καὶ μόχθῳ νυκτὸς καὶ ἡμέρας ἐργαζόμενοι πρὸς τὸ μὴ ἐπιβαρῆσαί τινα ὑμῶν·&nbsp;&nbsp;</span>
<span class="ver"><b>9</b></span> <span class="text">οὐχ ὅτι οὐκ ἔχομεν ἐξουσίαν, ἀλλ᾽ ἵνα ἑαυτοὺς τύπον δῶμεν ὑμῖν εἰς τὸ μιμεῖσθαι ἡμᾶς.&nbsp;&nbsp;</span>
<span class="ver"><b>10</b></span> <span class="text">καὶ γὰρ ὅτε ἦμεν πρὸς ὑμᾶς, τοῦτο παρηγγέλλομεν ὑμῖν, ὅτι εἴ τις οὐ θέλει ἐργάζεσθαι μηδὲ ἐσθιέτω.&nbsp;&nbsp;</span>
<span class="ver"><b>11</b></span> <span class="text">Ἀκούομεν γάρ τινας περιπατοῦντας ἐν ὑμῖν ἀτάκτως μηδὲν ἐργαζομένους ἀλλὰ περιεργαζομένους·&nbsp;&nbsp;</span>
<span class="ver"><b>12</b></span> <span class="text">τοῖς δὲ τοιούτοις παραγγέλλομεν καὶ παρακαλοῦμεν ἐν κυρίῳ Ἰησοῦ Χριστῷ, ἵνα μετὰ ἡσυχίας ἐργαζόμενοι τὸν ἑαυτῶν ἄρτον ἐσθίωσιν.&nbsp;&nbsp;</span>
<span class="ver"><b>13</b></span> <span class="text">Ὑμεῖς δέ, ἀδελφοί, μὴ ἐνκακήσητε καλοποιοῦντες.&nbsp;&nbsp;</span>
<span class="ver"><b>14</b></span> <span class="text">Εἰ δέ τις οὐχ ὑπακούει τῷ λόγῳ ἡμῶν διὰ τῆς ἐπιστολῆς, τοῦτον σημειοῦσθε μὴ συναναμίγνυσθαι αὐτῷ, ἵνα ἐντραπῇ·&nbsp;&nbsp;</span>
<span class="ver"><b>15</b></span> <span class="text">καὶ μὴ ὡς ἐχθρὸν ἡγεῖσθε, ἀλλὰ νουθετεῖτε ὡς ἀδελφόν.&nbsp;&nbsp;</span>
<span class="ver"><b>16</b></span> <span class="text">Αὐτὸς δὲ ὁ κύριος τῆς εἰρήνης δῴη ὑμῖν τὴν εἰρήνην διὰ παντὸς ἐν παντὶ τρόπῳ.&nbsp;&nbsp; ὁ κύριος μετὰ πάντων ὑμῶν.&nbsp;&nbsp;</span>
<span class="ver"><b>17</b></span> <span class="text">Ὁ ἀσπασμὸς τῇ ἐμῇ χειρὶ Παύλου, ὅ ἐστιν σημεῖον ἐν πάσῃ ἐπιστολῇ·&nbsp;&nbsp; οὕτως γράφω.&nbsp;&nbsp;</span>
<span class="ver"><b>18</b></span> <span class="text">Ἡ χάρις τοῦ κυρίου ἡμῶν Ἰησοῦ Χριστοῦ μετὰ πάντων ὑμῶν.&nbsp;&nbsp;</span>

<h3><center>ΠΡΟΣ ΤΙΜΟΘΕΟΝ Α</center></h3>
<br><br><div class="chap">ΠΡΟΣ ΤΙΜΟΘΕΟΝ Α &ensp;1</div>
<span class="ver"><b>1</b></span> <span class="text">Παῦλος ἀπόστολος Χριστοῦ Ἰησοῦ κατ᾽ ἐπιταγὴν θεοῦ σωτῆρος ἡμῶν καὶ κυρίου Ἰησοῦ Χριστοῦ τῆς ἐλπίδος ἡμῶν·&nbsp;&nbsp;</span>
<span class="ver"><b>2</b></span> <span class="text">Τιμοθέῳ γνησίῳ τέκνῳ ἐν πίστει, χάρις ἔλεος εἰρήνη ἀπὸ θεοῦ πατρὸς καὶ Χριστοῦ Ἰησοῦ τοῦ κυρίου ἡμῶν.&nbsp;&nbsp;</span>
<span class="ver"><b>3</b></span> <span class="text">Καθὼς παρεκάλεσά σε προσμεῖναι ἐν Ἐφέσῳ πορευόμενος εἰς Μακεδονίαν, ἵνα παραγγείλῃς τισὶν μὴ ἑτεροδιδασκαλεῖν</span>
<span class="ver"><b>4</b></span> <span class="text">μηδὲ προσέχειν μύθοις καὶ γενεαλογίαις ἀπεράντοις, αἵτινες ἐκζητήσεις παρέχουσιν μᾶλλον ἢ οἰκονομίαν θεοῦ τὴν ἐν πίστει.&nbsp;&nbsp;</span>
<span class="ver"><b>5</b></span> <span class="text">τὸ δὲ τέλος τῆς παραγγελίας ἐστὶν ἀγάπη ἐκ καθαρᾶς καρδίας καὶ συνειδήσεως ἀγαθῆς καὶ πίστεως ἀνυποκρίτου,</span>
<span class="ver"><b>6</b></span> <span class="text">ὧν τινες ἀστοχήσαντες ἐξετράπησαν εἰς ματαιολογίαν</span>
<span class="ver"><b>7</b></span> <span class="text">θέλοντες εἶναι νομοδιδάσκαλοι, μὴ νοοῦντες μήτε ἃ λέγουσιν μήτε περὶ τίνων διαβεβαιοῦνται.&nbsp;&nbsp;</span>
<span class="ver"><b>8</b></span> <span class="text">Οἴδαμεν δὲ ὅτι καλὸς ὁ νόμος, ἐάν τις αὐτῷ νομίμως χρῆται,</span>
<span class="ver"><b>9</b></span> <span class="text">εἰδὼς τοῦτο, ὅτι δικαίῳ νόμος οὐ κεῖται, ἀνόμοις δὲ καὶ ἀνυποτάκτοις, ἀσεβέσιν καὶ ἁμαρτωλοῖς, ἀνοσίοις καὶ βεβήλοις, πατρολῴαις καὶ μητρολῴαις, ἀνδροφόνοις</span>
<span class="ver"><b>10</b></span> <span class="text">πόρνοις ἀρσενοκοίταις ἀνδραποδισταῖς ψεύσταις ἐπιόρκοις, καὶ εἴ τι ἕτερον τῇ ὑγιαινούσῃ διδασκαλίᾳ ἀντίκειται</span>
<span class="ver"><b>11</b></span> <span class="text">κατὰ τὸ εὐαγγέλιον τῆς δόξης τοῦ μακαρίου θεοῦ, ὃ ἐπιστεύθην ἐγώ.&nbsp;&nbsp;</span>
<span class="ver"><b>12</b></span> <span class="text">Χάριν ἔχω τῷ ἐνδυναμώσαντί με Χριστῷ Ἰησοῦ τῷ κυρίῳ ἡμῶν, ὅτι πιστόν με ἡγήσατο θέμενος εἰς διακονίαν</span>
<span class="ver"><b>13</b></span> <span class="text">τὸ πρότερον ὄντα βλάσφημον καὶ διώκτην καὶ ὑβριστήν, ἀλλὰ ἠλεήθην, ὅτι ἀγνοῶν ἐποίησα ἐν ἀπιστίᾳ·&nbsp;&nbsp;</span>
<span class="ver"><b>14</b></span> <span class="text">ὑπερεπλεόνασεν δὲ ἡ χάρις τοῦ κυρίου ἡμῶν μετὰ πίστεως καὶ ἀγάπης τῆς ἐν Χριστῷ Ἰησοῦ.&nbsp;&nbsp;</span>
<span class="ver"><b>15</b></span> <span class="text">πιστὸς ὁ λόγος καὶ πάσης ἀποδοχῆς ἄξιος, ὅτι Χριστὸς Ἰησοῦς ἦλθεν εἰς τὸν κόσμον ἁμαρτωλοὺς σῶσαι, ὧν πρῶτός εἰμι ἐγώ.&nbsp;&nbsp;</span>
<span class="ver"><b>16</b></span> <span class="text">ἀλλὰ διὰ τοῦτο ἠλεήθην, ἵνα ἐν ἐμοὶ πρώτῳ ἐνδείξηται Ἰησοῦς Χριστὸς τὴν ἅπασαν μακροθυμίαν πρὸς ὑποτύπωσιν τῶν μελλόντων πιστεύειν ἐπ᾽ αὐτῷ εἰς ζωὴν αἰώνιον.&nbsp;&nbsp;</span>
<span class="ver"><b>17</b></span> <span class="text">Τῷ δὲ βασιλεῖ τῶν αἰώνων, ἀφθάρτῳ ἀοράτῳ μόνῳ θεῷ, τιμὴ καὶ δόξα εἰς τοὺς αἰῶνας τῶν αἰώνων, ἀμήν.&nbsp;&nbsp;</span>
<span class="ver"><b>18</b></span> <span class="text">Ταύτην τὴν παραγγελίαν παρατίθεμαί σοι, τέκνον Τιμόθεε, κατὰ τὰς προαγούσας ἐπὶ σὲ προφητείας, ἵνα στρατεύῃ ἐν αὐταῖς τὴν καλὴν στρατείαν</span>
<span class="ver"><b>19</b></span> <span class="text">ἔχων πίστιν καὶ ἀγαθὴν συνείδησιν, ἥν τινες ἀπωσάμενοι περὶ τὴν πίστιν ἐναυάγησαν,</span>
<span class="ver"><b>20</b></span> <span class="text">ὧν ἐστιν Ὑμέναιος καὶ Ἀλέξανδρος, οὓς παρέδωκα τῷ σατανᾷ, ἵνα παιδευθῶσιν μὴ βλασφημεῖν.&nbsp;&nbsp;</span>
<br><br><div class="chap">ΠΡΟΣ ΤΙΜΟΘΕΟΝ Α &ensp;2</div>
<span class="ver"><b>1</b></span> <span class="text">Παρακαλῶ οὖν πρῶτον πάντων ποιεῖσθαι δεήσεις προσευχὰς ἐντεύξεις εὐχαριστίας ὑπὲρ πάντων ἀνθρώπων,</span>
<span class="ver"><b>2</b></span> <span class="text">ὑπὲρ βασιλέων καὶ πάντων τῶν ἐν ὑπεροχῇ ὄντων, ἵνα ἤρεμον καὶ ἡσύχιον βίον διάγωμεν ἐν πάσῃ εὐσεβείᾳ καὶ σεμνότητι.&nbsp;&nbsp;</span>
<span class="ver"><b>3</b></span> <span class="text">τοῦτο καλὸν καὶ ἀπόδεκτον ἐνώπιον τοῦ σωτῆρος ἡμῶν θεοῦ,</span>
<span class="ver"><b>4</b></span> <span class="text">ὃς πάντας ἀνθρώπους θέλει σωθῆναι καὶ εἰς ἐπίγνωσιν ἀληθείας ἐλθεῖν.&nbsp;&nbsp;</span>
<span class="ver"><b>5</b></span> <span class="text">Εἷς γὰρ θεός, εἷς καὶ μεσίτης θεοῦ καὶ ἀνθρώπων, ἄνθρωπος Χριστὸς Ἰησοῦς,</span>
<span class="ver"><b>6</b></span> <span class="text">ὁ δοὺς ἑαυτὸν ἀντίλυτρον ὑπὲρ πάντων, τὸ μαρτύριον καιροῖς ἰδίοις.&nbsp;&nbsp;</span>
<span class="ver"><b>7</b></span> <span class="text">εἰς ὃ ἐτέθην ἐγὼ κῆρυξ καὶ ἀπόστολος, ἀλήθειαν λέγω ἐν Χριστῷ, οὐ ψεύδομαι, διδάσκαλος ἐθνῶν ἐν πίστει καὶ ἀληθείᾳ.&nbsp;&nbsp;</span>
<span class="ver"><b>8</b></span> <span class="text">Βούλομαι οὖν προσεύχεσθαι τοὺς ἄνδρας ἐν παντὶ τόπῳ ἐπαίροντας ὁσίους χεῖρας χωρὶς ὀργῆς καὶ διαλογισμοῦ.&nbsp;&nbsp;</span>
<span class="ver"><b>9</b></span> <span class="text">Ὡσαύτως γυναῖκας ἐν καταστολῇ κοσμίῳ μετὰ αἰδοῦς καὶ σωφροσύνης κοσμεῖν ἑαυτάς, μὴ ἐν πλέγμασιν καὶ χρυσῷ, ἢ μαργαρίταις ἢ ἱματισμῷ πολυτελεῖ,</span>
<span class="ver"><b>10</b></span> <span class="text">ἀλλ᾽ ὃ πρέπει γυναιξὶν ἐπαγγελλομέναις θεοσέβειαν, δι᾽ ἔργων ἀγαθῶν.&nbsp;&nbsp;</span>
<span class="ver"><b>11</b></span> <span class="text">Γυνὴ ἐν ἡσυχίᾳ μανθανέτω ἐν πάσῃ ὑποταγῇ·&nbsp;&nbsp;</span>
<span class="ver"><b>12</b></span> <span class="text">διδάσκειν δὲ γυναικὶ οὐκ ἐπιτρέπω οὐδὲ αὐθεντεῖν ἀνδρός, ἀλλ᾽ εἶναι ἐν ἡσυχίᾳ.&nbsp;&nbsp;</span>
<span class="ver"><b>13</b></span> <span class="text">Ἀδὰμ γὰρ πρῶτος ἐπλάσθη, εἶτα Εὕα.&nbsp;&nbsp;</span>
<span class="ver"><b>14</b></span> <span class="text">καὶ Ἀδὰμ οὐκ ἠπατήθη, ἡ δὲ γυνὴ ἐξαπατηθεῖσα ἐν παραβάσει γέγονεν·&nbsp;&nbsp;</span>
<span class="ver"><b>15</b></span> <span class="text">σωθήσεται δὲ διὰ τῆς τεκνογονίας, ἐὰν μείνωσιν ἐν πίστει καὶ ἀγάπῃ καὶ ἁγιασμῷ μετὰ σωφροσύνης·&nbsp;&nbsp;</span>
<br><br><div class="chap">ΠΡΟΣ ΤΙΜΟΘΕΟΝ Α &ensp;3</div>
<span class="ver"><b>1</b></span> <span class="text">πιστὸς ὁ λόγος.&nbsp;&nbsp; Εἴ τις ἐπισκοπῆς ὀρέγεται, καλοῦ ἔργου ἐπιθυμεῖ.&nbsp;&nbsp;</span>
<span class="ver"><b>2</b></span> <span class="text">δεῖ οὖν τὸν ἐπίσκοπον ἀνεπίλημπτον εἶναι, μιᾶς γυναικὸς ἄνδρα, νηφάλιον σώφρονα κόσμιον φιλόξενον διδακτικόν,</span>
<span class="ver"><b>3</b></span> <span class="text">μὴ πάροινον μὴ πλήκτην, ἀλλὰ ἐπιεικῆ ἄμαχον ἀφιλάργυρον,</span>
<span class="ver"><b>4</b></span> <span class="text">τοῦ ἰδίου οἴκου καλῶς προϊστάμενον, τέκνα ἔχοντα ἐν ὑποταγῇ, μετὰ πάσης σεμνότητος</span>
<span class="ver"><b>5</b></span> <span class="text">εἰ δέ τις τοῦ ἰδίου οἴκου προστῆναι οὐκ οἶδεν, πῶς ἐκκλησίας θεοῦ ἐπιμελήσεται;&nbsp;&nbsp;</span>
<span class="ver"><b>6</b></span> <span class="text">μὴ νεόφυτον, ἵνα μὴ τυφωθεὶς εἰς κρίμα ἐμπέσῃ τοῦ διαβόλου.&nbsp;&nbsp;</span>
<span class="ver"><b>7</b></span> <span class="text">δεῖ δὲ καὶ μαρτυρίαν καλὴν ἔχειν ἀπὸ τῶν ἔξωθεν, ἵνα μὴ εἰς ὀνειδισμὸν ἐμπέσῃ καὶ παγίδα τοῦ διαβόλου.&nbsp;&nbsp;</span>
<span class="ver"><b>8</b></span> <span class="text">Διακόνους ὡσαύτως σεμνούς, μὴ διλόγους, μὴ οἴνῳ πολλῷ προσέχοντας, μὴ αἰσχροκερδεῖς,</span>
<span class="ver"><b>9</b></span> <span class="text">ἔχοντας τὸ μυστήριον τῆς πίστεως ἐν καθαρᾷ συνειδήσει.&nbsp;&nbsp;</span>
<span class="ver"><b>10</b></span> <span class="text">καὶ οὗτοι δὲ δοκιμαζέσθωσαν πρῶτον, εἶτα διακονείτωσαν ἀνέγκλητοι ὄντες.&nbsp;&nbsp;</span>
<span class="ver"><b>11</b></span> <span class="text">Γυναῖκας ὡσαύτως σεμνάς, μὴ διαβόλους, νηφαλίους, πιστὰς ἐν πᾶσιν.&nbsp;&nbsp;</span>
<span class="ver"><b>12</b></span> <span class="text">διάκονοι ἔστωσαν μιᾶς γυναικὸς ἄνδρες, τέκνων καλῶς προϊστάμενοι καὶ τῶν ἰδίων οἴκων.&nbsp;&nbsp;</span>
<span class="ver"><b>13</b></span> <span class="text">οἱ γὰρ καλῶς διακονήσαντες βαθμὸν ἑαυτοῖς καλὸν περιποιοῦνται καὶ πολλὴν παρρησίαν ἐν πίστει τῇ ἐν Χριστῷ Ἰησοῦ.&nbsp;&nbsp;</span>
<span class="ver"><b>14</b></span> <span class="text">Ταῦτά σοι γράφω ἐλπίζων ἐλθεῖν πρὸς σὲ ἐν τάχει·&nbsp;&nbsp;</span>
<span class="ver"><b>15</b></span> <span class="text">ἐὰν δὲ βραδύνω, ἵνα εἰδῇς πῶς δεῖ ἐν οἴκῳ θεοῦ ἀναστρέφεσθαι, ἥτις ἐστὶν ἐκκλησία θεοῦ ζῶντος, στῦλος καὶ ἑδραίωμα τῆς ἀληθείας.&nbsp;&nbsp;</span>
<span class="ver"><b>16</b></span> <span class="text">καὶ ὁμολογουμένως μέγα ἐστὶν τὸ τῆς εὐσεβείας μυστήριον·&nbsp;&nbsp; ὃς ἐφανερώθη ἐν σαρκί, ἐδικαιώθη ἐν πνεύματι, ὤφθη ἀγγέλοις, ἐκηρύχθη ἐν ἔθνεσιν, ἐπιστεύθη ἐν κόσμῳ, ἀνελήμφθη ἐν δόξῃ.&nbsp;&nbsp;</span>
<br><br><div class="chap">ΠΡΟΣ ΤΙΜΟΘΕΟΝ Α &ensp;4</div>
<span class="ver"><b>1</b></span> <span class="text">Τὸ δὲ πνεῦμα ῥητῶς λέγει ὅτι ἐν ὑστέροις καιροῖς ἀποστήσονταί τινες τῆς πίστεως προσέχοντες πνεύμασιν πλάνοις καὶ διδασκαλίαις δαιμονίων,</span>
<span class="ver"><b>2</b></span> <span class="text">ἐν ὑποκρίσει ψευδολόγων, κεκαυστηριασμένων τὴν ἰδίαν συνείδησιν,</span>
<span class="ver"><b>3</b></span> <span class="text">κωλυόντων γαμεῖν, ἀπέχεσθαι βρωμάτων, ἃ ὁ θεὸς ἔκτισεν εἰς μετάλημψιν μετὰ εὐχαριστίας τοῖς πιστοῖς καὶ ἐπεγνωκόσιν τὴν ἀλήθειαν.&nbsp;&nbsp;</span>
<span class="ver"><b>4</b></span> <span class="text">ὅτι πᾶν κτίσμα θεοῦ καλὸν καὶ οὐδὲν ἀπόβλητον μετὰ εὐχαριστίας λαμβανόμενον·&nbsp;&nbsp;</span>
<span class="ver"><b>5</b></span> <span class="text">ἁγιάζεται γὰρ διὰ λόγου θεοῦ καὶ ἐντεύξεως.&nbsp;&nbsp;</span>
<span class="ver"><b>6</b></span> <span class="text">Ταῦτα ὑποτιθέμενος τοῖς ἀδελφοῖς καλὸς ἔσῃ διάκονος Χριστοῦ Ἰησοῦ, ἐντρεφόμενος τοῖς λόγοις τῆς πίστεως καὶ τῆς καλῆς διδασκαλίας ᾗ παρηκολούθηκας·&nbsp;&nbsp;</span>
<span class="ver"><b>7</b></span> <span class="text">τοὺς δὲ βεβήλους καὶ γραώδεις μύθους παραιτοῦ.&nbsp;&nbsp; Γύμναζε δὲ σεαυτὸν πρὸς εὐσέβειαν·&nbsp;&nbsp;</span>
<span class="ver"><b>8</b></span> <span class="text">ἡ γὰρ σωματικὴ γυμνασία πρὸς ὀλίγον ἐστὶν ὠφέλιμος, ἡ δὲ εὐσέβεια πρὸς πάντα ὠφέλιμός ἐστιν ἐπαγγελίαν ἔχουσα ζωῆς τῆς νῦν καὶ τῆς μελλούσης.&nbsp;&nbsp;</span>
<span class="ver"><b>9</b></span> <span class="text">πιστὸς ὁ λόγος καὶ πάσης ἀποδοχῆς ἄξιος·&nbsp;&nbsp;</span>
<span class="ver"><b>10</b></span> <span class="text">εἰς τοῦτο γὰρ κοπιῶμεν καὶ ἀγωνιζόμεθα, ὅτι ἠλπίκαμεν ἐπὶ θεῷ ζῶντι, ὅς ἐστιν σωτὴρ πάντων ἀνθρώπων μάλιστα πιστῶν.&nbsp;&nbsp;</span>
<span class="ver"><b>11</b></span> <span class="text">Παράγγελλε ταῦτα καὶ δίδασκε.&nbsp;&nbsp;</span>
<span class="ver"><b>12</b></span> <span class="text">Μηδείς σου τῆς νεότητος καταφρονείτω, ἀλλὰ τύπος γίνου τῶν πιστῶν ἐν λόγῳ, ἐν ἀναστροφῇ, ἐν ἀγάπῃ, ἐν πίστει, ἐν ἁγνείᾳ.&nbsp;&nbsp;</span>
<span class="ver"><b>13</b></span> <span class="text">ἕως ἔρχομαι πρόσεχε τῇ ἀναγνώσει, τῇ παρακλήσει, τῇ διδασκαλίᾳ.&nbsp;&nbsp;</span>
<span class="ver"><b>14</b></span> <span class="text">μὴ ἀμέλει τοῦ ἐν σοὶ χαρίσματος, ὃ ἐδόθη σοι διὰ προφητείας μετὰ ἐπιθέσεως τῶν χειρῶν τοῦ πρεσβυτερίου.&nbsp;&nbsp;</span>
<span class="ver"><b>15</b></span> <span class="text">ταῦτα μελέτα, ἐν τούτοις ἴσθι, ἵνα σου ἡ προκοπὴ φανερὰ ᾖ πᾶσιν.&nbsp;&nbsp;</span>
<span class="ver"><b>16</b></span> <span class="text">ἔπεχε σεαυτῷ καὶ τῇ διδασκαλίᾳ, ἐπίμενε αὐτοῖς·&nbsp;&nbsp; τοῦτο γὰρ ποιῶν καὶ σεαυτὸν σώσεις καὶ τοὺς ἀκούοντάς σου.&nbsp;&nbsp;</span>
<br><br><div class="chap">ΠΡΟΣ ΤΙΜΟΘΕΟΝ Α &ensp;5</div>
<span class="ver"><b>1</b></span> <span class="text">Πρεσβυτέρῳ μὴ ἐπιπλήξῃς ἀλλὰ παρακάλει ὡς πατέρα, νεωτέρους ὡς ἀδελφούς,</span>
<span class="ver"><b>2</b></span> <span class="text">πρεσβυτέρας ὡς μητέρας, νεωτέρας ὡς ἀδελφὰς ἐν πάσῃ ἁγνείᾳ.&nbsp;&nbsp;</span>
<span class="ver"><b>3</b></span> <span class="text">Χήρας τίμα τὰς ὄντως χήρας.&nbsp;&nbsp;</span>
<span class="ver"><b>4</b></span> <span class="text">εἰ δέ τις χήρα τέκνα ἢ ἔκγονα ἔχει, μανθανέτωσαν πρῶτον τὸν ἴδιον οἶκον εὐσεβεῖν καὶ ἀμοιβὰς ἀποδιδόναι τοῖς προγόνοις·&nbsp;&nbsp; τοῦτο γάρ ἐστιν ἀπόδεκτον ἐνώπιον τοῦ θεοῦ.&nbsp;&nbsp;</span>
<span class="ver"><b>5</b></span> <span class="text">ἡ δὲ ὄντως χήρα καὶ μεμονωμένη ἤλπικεν ἐπὶ θεὸν καὶ προσμένει ταῖς δεήσεσιν καὶ ταῖς προσευχαῖς νυκτὸς καὶ ἡμέρας,</span>
<span class="ver"><b>6</b></span> <span class="text">ἡ δὲ σπαταλῶσα ζῶσα τέθνηκεν.&nbsp;&nbsp;</span>
<span class="ver"><b>7</b></span> <span class="text">καὶ ταῦτα παράγγελλε, ἵνα ἀνεπίλημπτοι ὦσιν.&nbsp;&nbsp;</span>
<span class="ver"><b>8</b></span> <span class="text">εἰ δέ τις τῶν ἰδίων καὶ μάλιστα οἰκείων οὐ προνοεῖ, τὴν πίστιν ἤρνηται καὶ ἔστιν ἀπίστου χείρων.&nbsp;&nbsp;</span>
<span class="ver"><b>9</b></span> <span class="text">Χήρα καταλεγέσθω μὴ ἔλαττον ἐτῶν ἑξήκοντα γεγονυῖα, ἑνὸς ἀνδρὸς γυνή,</span>
<span class="ver"><b>10</b></span> <span class="text">ἐν ἔργοις καλοῖς μαρτυρουμένη, εἰ ἐτεκνοτρόφησεν, εἰ ἐξενοδόχησεν, εἰ ἁγίων πόδας ἔνιψεν, εἰ θλιβομένοις ἐπήρκεσεν, εἰ παντὶ ἔργῳ ἀγαθῷ ἐπηκολούθησεν.&nbsp;&nbsp;</span>
<span class="ver"><b>11</b></span> <span class="text">νεωτέρας δὲ χήρας παραιτοῦ·&nbsp;&nbsp; ὅταν γὰρ καταστρηνιάσωσιν τοῦ Χριστοῦ, γαμεῖν θέλουσιν</span>
<span class="ver"><b>12</b></span> <span class="text">ἔχουσαι κρίμα ὅτι τὴν πρώτην πίστιν ἠθέτησαν·&nbsp;&nbsp;</span>
<span class="ver"><b>13</b></span> <span class="text">ἅμα δὲ καὶ ἀργαὶ μανθάνουσιν περιερχόμεναι τὰς οἰκίας, οὐ μόνον δὲ ἀργαὶ ἀλλὰ καὶ φλύαροι καὶ περίεργοι, λαλοῦσαι τὰ μὴ δέοντα.&nbsp;&nbsp;</span>
<span class="ver"><b>14</b></span> <span class="text">Βούλομαι οὖν νεωτέρας γαμεῖν, τεκνογονεῖν, οἰκοδεσποτεῖν, μηδεμίαν ἀφορμὴν διδόναι τῷ ἀντικειμένῳ λοιδορίας χάριν·&nbsp;&nbsp;</span>
<span class="ver"><b>15</b></span> <span class="text">ἤδη γάρ τινες ἐξετράπησαν ὀπίσω τοῦ σατανᾶ.&nbsp;&nbsp;</span>
<span class="ver"><b>16</b></span> <span class="text">εἴ τις πιστὴ ἔχει χήρας, ἐπαρκείτω αὐταῖς καὶ μὴ βαρείσθω ἡ ἐκκλησία, ἵνα ταῖς ὄντως χήραις ἐπαρκέσῃ.&nbsp;&nbsp;</span>
<span class="ver"><b>17</b></span> <span class="text">Οἱ καλῶς προεστῶτες πρεσβύτεροι διπλῆς τιμῆς ἀξιούσθωσαν, μάλιστα οἱ κοπιῶντες ἐν λόγῳ καὶ διδασκαλίᾳ.&nbsp;&nbsp;</span>
<span class="ver"><b>18</b></span> <span class="text">λέγει γὰρ ἡ γραφή·&nbsp;&nbsp; βοῦν ἀλοῶντα οὐ φιμώσεις, καί·&nbsp;&nbsp; ἄξιος ὁ ἐργάτης τοῦ μισθοῦ αὐτοῦ.&nbsp;&nbsp;</span>
<span class="ver"><b>19</b></span> <span class="text">κατὰ πρεσβυτέρου κατηγορίαν μὴ παραδέχου, ἐκτὸς εἰ μὴ ἐπὶ δύο ἢ τριῶν μαρτύρων.&nbsp;&nbsp;</span>
<span class="ver"><b>20</b></span> <span class="text">Τοὺς ἁμαρτάνοντας ἐνώπιον πάντων ἔλεγχε, ἵνα καὶ οἱ λοιποὶ φόβον ἔχωσιν.&nbsp;&nbsp;</span>
<span class="ver"><b>21</b></span> <span class="text">Διαμαρτύρομαι ἐνώπιον τοῦ θεοῦ καὶ Χριστοῦ Ἰησοῦ καὶ τῶν ἐκλεκτῶν ἀγγέλων, ἵνα ταῦτα φυλάξῃς χωρὶς προκρίματος, μηδὲν ποιῶν κατὰ πρόσκλισιν.&nbsp;&nbsp;</span>
<span class="ver"><b>22</b></span> <span class="text">χεῖρας ταχέως μηδενὶ ἐπιτίθει μηδὲ κοινώνει ἁμαρτίαις ἀλλοτρίαις·&nbsp;&nbsp; σεαυτὸν ἁγνὸν τήρει.&nbsp;&nbsp;</span>
<span class="ver"><b>23</b></span> <span class="text">Μηκέτι ὑδροπότει, ἀλλὰ οἴνῳ ὀλίγῳ χρῶ διὰ τὸν στόμαχον καὶ τὰς πυκνάς σου ἀσθενείας.&nbsp;&nbsp;</span>
<span class="ver"><b>24</b></span> <span class="text">Τινῶν ἀνθρώπων αἱ ἁμαρτίαι πρόδηλοί εἰσιν προάγουσαι εἰς κρίσιν, τισὶν δὲ καὶ ἐπακολουθοῦσιν·&nbsp;&nbsp;</span>
<span class="ver"><b>25</b></span> <span class="text">ὡσαύτως καὶ τὰ ἔργα τὰ καλὰ πρόδηλα, καὶ τὰ ἄλλως ἔχοντα κρυβῆναι οὐ δύναταί.&nbsp;&nbsp;</span>
<br><br><div class="chap">ΠΡΟΣ ΤΙΜΟΘΕΟΝ Α &ensp;6</div>
<span class="ver"><b>1</b></span> <span class="text">Ὅσοι εἰσὶν ὑπὸ ζυγὸν δοῦλοι, τοὺς ἰδίους δεσπότας πάσης τιμῆς ἀξίους ἡγείσθωσαν, ἵνα μὴ τὸ ὄνομα τοῦ θεοῦ καὶ ἡ διδασκαλία βλασφημῆται.&nbsp;&nbsp;</span>
<span class="ver"><b>2</b></span> <span class="text">οἱ δὲ πιστοὺς ἔχοντες δεσπότας μὴ καταφρονείτωσαν, ὅτι ἀδελφοί εἰσιν, ἀλλὰ μᾶλλον δουλευέτωσαν, ὅτι πιστοί εἰσιν καὶ ἀγαπητοὶ οἱ τῆς εὐεργεσίας ἀντιλαμβανόμενοι.&nbsp;&nbsp; Ταῦτα δίδασκε καὶ παρακάλει.&nbsp;&nbsp;</span>
<span class="ver"><b>3</b></span> <span class="text">εἴ τις ἑτεροδιδασκαλεῖ καὶ μὴ προσέρχεται ὑγιαίνουσιν λόγοις τοῖς τοῦ κυρίου ἡμῶν Ἰησοῦ Χριστοῦ καὶ τῇ κατ᾽ εὐσέβειαν διδασκαλίᾳ,</span>
<span class="ver"><b>4</b></span> <span class="text">τετύφωται, μηδὲν ἐπιστάμενος, ἀλλὰ νοσῶν περὶ ζητήσεις καὶ λογομαχίας, ἐξ ὧν γίνεται φθόνος ἔρις βλασφημίαι, ὑπόνοιαι πονηραί,</span>
<span class="ver"><b>5</b></span> <span class="text">διαπαρατριβαὶ διεφθαρμένων ἀνθρώπων τὸν νοῦν καὶ ἀπεστερημένων τῆς ἀληθείας, νομιζόντων πορισμὸν εἶναι τὴν εὐσέβειαν.&nbsp;&nbsp;</span>
<span class="ver"><b>6</b></span> <span class="text">Ἔστιν δὲ πορισμὸς μέγας ἡ εὐσέβεια μετὰ αὐταρκείας·&nbsp;&nbsp;</span>
<span class="ver"><b>7</b></span> <span class="text">οὐδὲν γὰρ εἰσηνέγκαμεν εἰς τὸν κόσμον, ὅτι οὐδὲ ἐξενεγκεῖν τι δυνάμεθα·&nbsp;&nbsp;</span>
<span class="ver"><b>8</b></span> <span class="text">ἔχοντες δὲ διατροφὰς καὶ σκεπάσματα, τούτοις ἀρκεσθησόμεθα.&nbsp;&nbsp;</span>
<span class="ver"><b>9</b></span> <span class="text">οἱ δὲ βουλόμενοι πλουτεῖν ἐμπίπτουσιν εἰς πειρασμὸν καὶ παγίδα καὶ ἐπιθυμίας πολλὰς ἀνοήτους καὶ βλαβεράς, αἵτινες βυθίζουσιν τοὺς ἀνθρώπους εἰς ὄλεθρον καὶ ἀπώλειαν.&nbsp;&nbsp;</span>
<span class="ver"><b>10</b></span> <span class="text">ῥίζα γὰρ πάντων τῶν κακῶν ἐστιν ἡ φιλαργυρία, ἧς τινες ὀρεγόμενοι ἀπεπλανήθησαν ἀπὸ τῆς πίστεως καὶ ἑαυτοὺς περιέπειραν ὀδύναις πολλαῖς.&nbsp;&nbsp;</span>
<span class="ver"><b>11</b></span> <span class="text">Σὺ δέ, ὦ ἄνθρωπε θεοῦ, ταῦτα φεῦγε·&nbsp;&nbsp; δίωκε δὲ δικαιοσύνην εὐσέβειαν πίστιν, ἀγάπην ὑπομονὴν πραϋπαθίαν.&nbsp;&nbsp;</span>
<span class="ver"><b>12</b></span> <span class="text">ἀγωνίζου τὸν καλὸν ἀγῶνα τῆς πίστεως, ἐπιλαβοῦ τῆς αἰωνίου ζωῆς, εἰς ἣν ἐκλήθης καὶ ὡμολόγησας τὴν καλὴν ὁμολογίαν ἐνώπιον πολλῶν μαρτύρων.&nbsp;&nbsp;</span>
<span class="ver"><b>13</b></span> <span class="text">παραγγέλλω σοι ἐνώπιον τοῦ θεοῦ τοῦ ζῳοποιοῦντος τὰ πάντα καὶ Χριστοῦ Ἰησοῦ τοῦ μαρτυρήσαντος ἐπὶ Ποντίου Πειλάτου τὴν καλὴν ὁμολογίαν,</span>
<span class="ver"><b>14</b></span> <span class="text">τηρῆσαί σε τὴν ἐντολὴν ἄσπιλον ἀνεπίλημπτον μέχρι τῆς ἐπιφανείας τοῦ κυρίου ἡμῶν Ἰησοῦ Χριστοῦ,</span>
<span class="ver"><b>15</b></span> <span class="text">ἣν καιροῖς ἰδίοις δείξει ὁ μακάριος καὶ μόνος δυνάστης, ὁ βασιλεὺς τῶν βασιλευόντων καὶ κύριος τῶν κυριευόντων,</span>
<span class="ver"><b>16</b></span> <span class="text">ὁ μόνος ἔχων ἀθανασίαν, φῶς οἰκῶν ἀπρόσιτον, ὃν εἶδεν οὐδεὶς ἀνθρώπων οὐδὲ ἰδεῖν δύναται·&nbsp;&nbsp; ᾧ τιμὴ καὶ κράτος αἰώνιον, ἀμήν.&nbsp;&nbsp;</span>
<span class="ver"><b>17</b></span> <span class="text">Τοῖς πλουσίοις ἐν τῷ νῦν αἰῶνι παράγγελλε μὴ ὑψηλοφρονεῖν μηδὲ ἠλπικέναι ἐπὶ πλούτου ἀδηλότητι ἀλλ᾽ ἐπὶ θεῷ τῷ παρέχοντι ἡμῖν πάντα πλουσίως εἰς ἀπόλαυσιν,</span>
<span class="ver"><b>18</b></span> <span class="text">ἀγαθοεργεῖν, πλουτεῖν ἐν ἔργοις καλοῖς, εὐμεταδότους εἶναι, κοινωνικούς,</span>
<span class="ver"><b>19</b></span> <span class="text">ἀποθησαυρίζοντας ἑαυτοῖς θεμέλιον καλὸν εἰς τὸ μέλλον, ἵνα ἐπιλάβωνται τῆς ὄντως ζωῆς.&nbsp;&nbsp;</span>
<span class="ver"><b>20</b></span> <span class="text">Ὦ Τιμόθεε, τὴν παραθήκην φύλαξον ἐκτρεπόμενος τὰς βεβήλους κενοφωνίας καὶ ἀντιθέσεις τῆς ψευδωνύμου γνώσεως,</span>
<span class="ver"><b>21</b></span> <span class="text">ἥν τινες ἐπαγγελλόμενοι περὶ τὴν πίστιν ἠστόχησαν.&nbsp;&nbsp; Ἡ χάρις μεθ᾽ ὑμῶν.&nbsp;&nbsp;</span>

<h3><center>ΠΡΟΣ ΤΙΜΟΘΕΟΝ Β</center></h3>
<br><br><div class="chap">ΠΡΟΣ ΤΙΜΟΘΕΟΝ Β &ensp;1</div>
<span class="ver"><b>1</b></span> <span class="text">Παῦλος ἀπόστολος Χριστοῦ Ἰησοῦ διὰ θελήματος θεοῦ κατ᾽ ἐπαγγελίαν ζωῆς τῆς ἐν Χριστῷ Ἰησοῦ</span>
<span class="ver"><b>2</b></span> <span class="text">Τιμοθέῳ ἀγαπητῷ τέκνῳ, χάρις ἔλεος εἰρήνη ἀπὸ θεοῦ πατρὸς καὶ Χριστοῦ Ἰησοῦ τοῦ κυρίου ἡμῶν.&nbsp;&nbsp;</span>
<span class="ver"><b>3</b></span> <span class="text">Χάριν ἔχω τῷ θεῷ, ᾧ λατρεύω ἀπὸ προγόνων ἐν καθαρᾷ συνειδήσει, ὡς ἀδιάλειπτον ἔχω τὴν περὶ σοῦ μνείαν ἐν ταῖς δεήσεσίν μου νυκτὸς καὶ ἡμέρας,</span>
<span class="ver"><b>4</b></span> <span class="text">ἐπιποθῶν σε ἰδεῖν, μεμνημένος σου τῶν δακρύων, ἵνα χαρᾶς πληρωθῶ,</span>
<span class="ver"><b>5</b></span> <span class="text">ὑπόμνησιν λαβὼν τῆς ἐν σοὶ ἀνυποκρίτου πίστεως, ἥτις ἐνῴκησεν πρῶτον ἐν τῇ μάμμῃ σου Λωΐδι καὶ τῇ μητρί σου Εὐνίκῃ, πέπεισμαι δὲ ὅτι καὶ ἐν σοί.&nbsp;&nbsp;</span>
<span class="ver"><b>6</b></span> <span class="text">Δι᾽ ἣν αἰτίαν ἀναμιμνῄσκω σε ἀναζωπυρεῖν τὸ χάρισμα τοῦ θεοῦ, ὅ ἐστιν ἐν σοὶ διὰ τῆς ἐπιθέσεως τῶν χειρῶν μου.&nbsp;&nbsp;</span>
<span class="ver"><b>7</b></span> <span class="text">οὐ γὰρ ἔδωκεν ἡμῖν ὁ θεὸς πνεῦμα δειλίας ἀλλὰ δυνάμεως καὶ ἀγάπης καὶ σωφρονισμοῦ.&nbsp;&nbsp;</span>
<span class="ver"><b>8</b></span> <span class="text">μὴ οὖν ἐπαισχυνθῇς τὸ μαρτύριον τοῦ κυρίου ἡμῶν μηδὲ ἐμὲ τὸν δέσμιον αὐτοῦ, ἀλλὰ συνκακοπάθησον τῷ εὐαγγελίῳ κατὰ δύναμιν θεοῦ,</span>
<span class="ver"><b>9</b></span> <span class="text">τοῦ σώσαντος ἡμᾶς καὶ καλέσαντος κλήσει ἁγίᾳ, οὐ κατὰ τὰ ἔργα ἡμῶν ἀλλὰ κατὰ ἰδίαν πρόθεσιν καὶ χάριν, τὴν δοθεῖσαν ἡμῖν ἐν Χριστῷ Ἰησοῦ πρὸ χρόνων αἰωνίων,</span>
<span class="ver"><b>10</b></span> <span class="text">φανερωθεῖσαν δὲ νῦν διὰ τῆς ἐπιφανείας τοῦ σωτῆρος ἡμῶν Χριστοῦ Ἰησοῦ, καταργήσαντος μὲν τὸν θάνατον φωτίσαντος δὲ ζωὴν καὶ ἀφθαρσίαν διὰ τοῦ εὐαγγελίου</span>
<span class="ver"><b>11</b></span> <span class="text">εἰς ὃ ἐτέθην ἐγὼ κῆρυξ καὶ ἀπόστολος καὶ διδάσκαλος,</span>
<span class="ver"><b>12</b></span> <span class="text">δι᾽ ἣν αἰτίαν καὶ ταῦτα πάσχω·&nbsp;&nbsp; ἀλλ᾽ οὐκ ἐπαισχύνομαι, οἶδα γὰρ ᾧ πεπίστευκα καὶ πέπεισμαι ὅτι δυνατός ἐστιν τὴν παραθήκην μου φυλάξαι εἰς ἐκείνην τὴν ἡμέραν.&nbsp;&nbsp;</span>
<span class="ver"><b>13</b></span> <span class="text">Ὑποτύπωσιν ἔχε ὑγιαινόντων λόγων ὧν παρ᾽ ἐμοῦ ἤκουσας ἐν πίστει καὶ ἀγάπῃ τῇ ἐν Χριστῷ Ἰησοῦ·&nbsp;&nbsp;</span>
<span class="ver"><b>14</b></span> <span class="text">τὴν καλὴν παραθήκην φύλαξον διὰ πνεύματος ἁγίου τοῦ ἐνοικοῦντος ἐν ἡμῖν.&nbsp;&nbsp;</span>
<span class="ver"><b>15</b></span> <span class="text">Οἶδας τοῦτο, ὅτι ἀπεστράφησάν με πάντες οἱ ἐν τῇ Ἀσίᾳ, ὧν ἐστιν Φύγελος καὶ Ἑρμογένης.&nbsp;&nbsp;</span>
<span class="ver"><b>16</b></span> <span class="text">δῴη ἔλεος ὁ κύριος τῷ Ὀνησιφόρου οἴκῳ, ὅτι πολλάκις με ἀνέψυξεν καὶ τὴν ἅλυσίν μου οὐκ ἐπαισχύνθη,</span>
<span class="ver"><b>17</b></span> <span class="text">ἀλλὰ γενόμενος ἐν Ῥώμῃ σπουδαίως ἐζήτησέν με καὶ εὗρεν·&nbsp;&nbsp;</span>
<span class="ver"><b>18</b></span> <span class="text">δῴη αὐτῷ ὁ κύριος εὑρεῖν ἔλεος παρὰ κυρίου ἐν ἐκείνῃ τῇ ἡμέρᾳ.&nbsp;&nbsp; καὶ ὅσα ἐν Ἐφέσῳ διηκόνησεν, βέλτιον σὺ γινώσκεις.&nbsp;&nbsp;</span>
<br><br><div class="chap">ΠΡΟΣ ΤΙΜΟΘΕΟΝ Β &ensp;2</div>
<span class="ver"><b>1</b></span> <span class="text">Σὺ οὖν, τέκνον μου, ἐνδυναμοῦ ἐν τῇ χάριτι τῇ ἐν Χριστῷ Ἰησοῦ,</span>
<span class="ver"><b>2</b></span> <span class="text">καὶ ἃ ἤκουσας παρ᾽ ἐμοῦ διὰ πολλῶν μαρτύρων, ταῦτα παράθου πιστοῖς ἀνθρώποις, οἵτινες ἱκανοὶ ἔσονται καὶ ἑτέρους διδάξαι.&nbsp;&nbsp;</span>
<span class="ver"><b>3</b></span> <span class="text">Συνκακοπάθησον ὡς καλὸς στρατιώτης Χριστοῦ Ἰησοῦ.&nbsp;&nbsp;</span>
<span class="ver"><b>4</b></span> <span class="text">οὐδεὶς στρατευόμενος ἐμπλέκεται ταῖς τοῦ βίου πραγματίαις, ἵνα τῷ στρατολογήσαντι ἀρέσῃ.&nbsp;&nbsp;</span>
<span class="ver"><b>5</b></span> <span class="text">ἐὰν δὲ καὶ ἀθλῇ τις, οὐ στεφανοῦται ἐὰν μὴ νομίμως ἀθλήσῃ.&nbsp;&nbsp;</span>
<span class="ver"><b>6</b></span> <span class="text">τὸν κοπιῶντα γεωργὸν δεῖ πρῶτον τῶν καρπῶν μεταλαμβάνειν.&nbsp;&nbsp;</span>
<span class="ver"><b>7</b></span> <span class="text">νόει ὃ λέγω·&nbsp;&nbsp; δώσει γάρ σοι ὁ κύριος σύνεσιν ἐν πᾶσιν.&nbsp;&nbsp;</span>
<span class="ver"><b>8</b></span> <span class="text">Μνημόνευε Ἰησοῦν Χριστὸν ἐγηγερμένον ἐκ νεκρῶν, ἐκ σπέρματος Δαυίδ, κατὰ τὸ εὐαγγέλιόν μου,</span>
<span class="ver"><b>9</b></span> <span class="text">ἐν ᾧ κακοπαθῶ μέχρι δεσμῶν ὡς κακοῦργος, ἀλλὰ ὁ λόγος τοῦ θεοῦ οὐ δέδεται·&nbsp;&nbsp;</span>
<span class="ver"><b>10</b></span> <span class="text">διὰ τοῦτο πάντα ὑπομένω διὰ τοὺς ἐκλεκτούς, ἵνα καὶ αὐτοὶ σωτηρίας τύχωσιν τῆς ἐν Χριστῷ Ἰησοῦ μετὰ δόξης αἰωνίου.&nbsp;&nbsp;</span>
<span class="ver"><b>11</b></span> <span class="text">πιστὸς ὁ λόγος·&nbsp;&nbsp; εἰ γὰρ συναπεθάνομεν, καὶ συνζήσομεν·&nbsp;&nbsp;</span>
<span class="ver"><b>12</b></span> <span class="text">εἰ ὑπομένομεν, καὶ συνβασιλεύσομεν·&nbsp;&nbsp; εἰ ἀρνησόμεθα, κἀκεῖνος ἀρνήσεται ἡμᾶς·&nbsp;&nbsp;</span>
<span class="ver"><b>13</b></span> <span class="text">εἰ ἀπιστοῦμεν, ἐκεῖνος πιστὸς μένει, ἀρνήσασθαι γὰρ ἑαυτὸν οὐ δύναται.&nbsp;&nbsp;</span>
<span class="ver"><b>14</b></span> <span class="text">Ταῦτα ὑπομίμνῃσκε διαμαρτυρόμενος ἐνώπιον τοῦ θεοῦ μὴ λογομαχεῖν, ἐπ᾽ οὐδὲν χρήσιμον, ἐπὶ καταστροφῇ τῶν ἀκουόντων.&nbsp;&nbsp;</span>
<span class="ver"><b>15</b></span> <span class="text">σπούδασον σεαυτὸν δόκιμον παραστῆσαι τῷ θεῷ, ἐργάτην ἀνεπαίσχυντον, ὀρθοτομοῦντα τὸν λόγον τῆς ἀληθείας.&nbsp;&nbsp;</span>
<span class="ver"><b>16</b></span> <span class="text">τὰς δὲ βεβήλους κενοφωνίας περιΐστασο·&nbsp;&nbsp; ἐπὶ πλεῖον γὰρ προκόψουσιν ἀσεβείας</span>
<span class="ver"><b>17</b></span> <span class="text">καὶ ὁ λόγος αὐτῶν ὡς γάγγραινα νομὴν ἕξει.&nbsp;&nbsp; ὧν ἐστιν Ὑμέναιος καὶ Φίλητος,</span>
<span class="ver"><b>18</b></span> <span class="text">οἵτινες περὶ τὴν ἀλήθειαν ἠστόχησαν, λέγοντες τὴν ἀνάστασιν ἤδη γεγονέναι, καὶ ἀνατρέπουσιν τήν τινων πίστιν.&nbsp;&nbsp;</span>
<span class="ver"><b>19</b></span> <span class="text">ὁ μέντοι στερεὸς θεμέλιος τοῦ θεοῦ ἕστηκεν, ἔχων τὴν σφραγῖδα ταύτην·&nbsp;&nbsp; ἔγνω κύριος τοὺς ὄντας αὐτοῦ, καί·&nbsp;&nbsp; ἀποστήτω ἀπὸ ἀδικίας πᾶς ὁ ὀνομάζων τὸ ὄνομα κυρίου.&nbsp;&nbsp;</span>
<span class="ver"><b>20</b></span> <span class="text">Ἐν μεγάλῃ δὲ οἰκίᾳ οὐκ ἔστιν μόνον σκεύη χρυσᾶ καὶ ἀργυρᾶ ἀλλὰ καὶ ξύλινα καὶ ὀστράκινα, καὶ ἃ μὲν εἰς τιμὴν ἃ δὲ εἰς ἀτιμίαν·&nbsp;&nbsp;</span>
<span class="ver"><b>21</b></span> <span class="text">ἐὰν οὖν τις ἐκκαθάρῃ ἑαυτὸν ἀπὸ τούτων, ἔσται σκεῦος εἰς τιμήν, ἡγιασμένον, εὔχρηστον τῷ δεσπότῃ, εἰς πᾶν ἔργον ἀγαθὸν ἡτοιμασμένον.&nbsp;&nbsp;</span>
<span class="ver"><b>22</b></span> <span class="text">Τὰς δὲ νεωτερικὰς ἐπιθυμίας φεῦγε, δίωκε δὲ δικαιοσύνην πίστιν ἀγάπην εἰρήνην μετὰ τῶν ἐπικαλουμένων τὸν κύριον ἐκ καθαρᾶς καρδίας.&nbsp;&nbsp;</span>
<span class="ver"><b>23</b></span> <span class="text">τὰς δὲ μωρὰς καὶ ἀπαιδεύτους ζητήσεις παραιτοῦ, εἰδὼς ὅτι γεννῶσιν μάχας·&nbsp;&nbsp;</span>
<span class="ver"><b>24</b></span> <span class="text">δοῦλον δὲ κυρίου οὐ δεῖ μάχεσθαι ἀλλὰ ἤπιον εἶναι πρὸς πάντας, διδακτικόν, ἀνεξίκακον,</span>
<span class="ver"><b>25</b></span> <span class="text">ἐν πραΰτητι παιδεύοντα τοὺς ἀντιδιατιθεμένους, μήποτε δώῃ αὐτοῖς ὁ θεὸς μετάνοιαν εἰς ἐπίγνωσιν ἀληθείας</span>
<span class="ver"><b>26</b></span> <span class="text">καὶ ἀνανήψωσιν ἐκ τῆς τοῦ διαβόλου παγίδος, ἐζωγρημένοι ὑπ᾽ αὐτοῦ εἰς τὸ ἐκείνου θέλημα.&nbsp;&nbsp;</span>
<br><br><div class="chap">ΠΡΟΣ ΤΙΜΟΘΕΟΝ Β &ensp;3</div>
<span class="ver"><b>1</b></span> <span class="text">Τοῦτο δὲ γίνωσκε, ὅτι ἐν ἐσχάταις ἡμέραις ἐνστήσονται καιροὶ χαλεποί·&nbsp;&nbsp;</span>
<span class="ver"><b>2</b></span> <span class="text">ἔσονται γὰρ οἱ ἄνθρωποι φίλαυτοι φιλάργυροι ἀλαζόνες ὑπερήφανοι βλάσφημοι, γονεῦσιν ἀπειθεῖς, ἀχάριστοι ἀνόσιοι</span>
<span class="ver"><b>3</b></span> <span class="text">ἄστοργοι ἄσπονδοι διάβολοι ἀκρατεῖς ἀνήμεροι ἀφιλάγαθοι</span>
<span class="ver"><b>4</b></span> <span class="text">προδόται προπετεῖς τετυφωμένοι, φιλήδονοι μᾶλλον ἢ φιλόθεοι,</span>
<span class="ver"><b>5</b></span> <span class="text">ἔχοντες μόρφωσιν εὐσεβείας τὴν δὲ δύναμιν αὐτῆς ἠρνημένοι·&nbsp;&nbsp; καὶ τούτους ἀποτρέπου.&nbsp;&nbsp;</span>
<span class="ver"><b>6</b></span> <span class="text">Ἐκ τούτων γάρ εἰσιν οἱ ἐνδύνοντες εἰς τὰς οἰκίας καὶ αἰχμαλωτίζοντες γυναικάρια σεσωρευμένα ἁμαρτίαις, ἀγόμενα ἐπιθυμίαις ποικίλαις,</span>
<span class="ver"><b>7</b></span> <span class="text">πάντοτε μανθάνοντα καὶ μηδέποτε εἰς ἐπίγνωσιν ἀληθείας ἐλθεῖν δυνάμενα.&nbsp;&nbsp;</span>
<span class="ver"><b>8</b></span> <span class="text">ὃν τρόπον δὲ Ἰάννης καὶ Ἰαμβρῆς ἀντέστησαν Μωϋσεῖ, οὕτως καὶ οὗτοι ἀνθίστανται τῇ ἀληθείᾳ, ἄνθρωποι κατεφθαρμένοι τὸν νοῦν, ἀδόκιμοι περὶ τὴν πίστιν.&nbsp;&nbsp;</span>
<span class="ver"><b>9</b></span> <span class="text">ἀλλ᾽ οὐ προκόψουσιν ἐπὶ πλεῖον·&nbsp;&nbsp; ἡ γὰρ ἄνοια αὐτῶν ἔκδηλος ἔσται πᾶσιν, ὡς καὶ ἡ ἐκείνων ἐγένετο.&nbsp;&nbsp;</span>
<span class="ver"><b>10</b></span> <span class="text">Σὺ δὲ παρηκολούθησάς μου τῇ διδασκαλίᾳ, τῇ ἀγωγῇ, τῇ προθέσει, τῇ πίστει, τῇ μακροθυμίᾳ, τῇ ἀγάπῃ, τῇ ὑπομονῇ,</span>
<span class="ver"><b>11</b></span> <span class="text">τοῖς διωγμοῖς, τοῖς παθήμασιν, οἷά μοι ἐγένετο ἐν Ἀντιοχείᾳ, ἐν Ἰκονίῳ, ἐν Λύστροις, οἵους διωγμοὺς ὑπήνεγκα καὶ ἐκ πάντων με ἐρρύσατο ὁ κύριος.&nbsp;&nbsp;</span>
<span class="ver"><b>12</b></span> <span class="text">καὶ πάντες δὲ οἱ θέλοντες ζῆν εὐσεβῶς ἐν Χριστῷ Ἰησοῦ διωχθήσονται.&nbsp;&nbsp;</span>
<span class="ver"><b>13</b></span> <span class="text">πονηροὶ δὲ ἄνθρωποι καὶ γόητες προκόψουσιν ἐπὶ τὸ χεῖρον πλανῶντες καὶ πλανώμενοι.&nbsp;&nbsp;</span>
<span class="ver"><b>14</b></span> <span class="text">Σὺ δὲ μένε ἐν οἷς ἔμαθες καὶ ἐπιστώθης, εἰδὼς παρὰ τίνων ἔμαθες,</span>
<span class="ver"><b>15</b></span> <span class="text">καὶ ὅτι ἀπὸ βρέφους τὰ ἱερὰ γράμματα οἶδας, τὰ δυνάμενά σε σοφίσαι εἰς σωτηρίαν διὰ πίστεως τῆς ἐν Χριστῷ Ἰησοῦ.&nbsp;&nbsp;</span>
<span class="ver"><b>16</b></span> <span class="text">πᾶσα γραφὴ θεόπνευστος καὶ ὠφέλιμος πρὸς διδασκαλίαν, πρὸς ἐλεγμόν, πρὸς ἐπανόρθωσιν, πρὸς παιδείαν τὴν ἐν δικαιοσύνῃ,</span>
<span class="ver"><b>17</b></span> <span class="text">ἵνα ἄρτιος ᾖ ὁ τοῦ θεοῦ ἄνθρωπος, πρὸς πᾶν ἔργον ἀγαθὸν ἐξηρτισμένος.&nbsp;&nbsp;</span>
<br><br><div class="chap">ΠΡΟΣ ΤΙΜΟΘΕΟΝ Β &ensp;4</div>
<span class="ver"><b>1</b></span> <span class="text">Διαμαρτύρομαι ἐνώπιον τοῦ θεοῦ καὶ Χριστοῦ Ἰησοῦ τοῦ μέλλοντος κρίνειν ζῶντας καὶ νεκρούς, καὶ τὴν ἐπιφάνειαν αὐτοῦ καὶ τὴν βασιλείαν αὐτοῦ·&nbsp;&nbsp;</span>
<span class="ver"><b>2</b></span> <span class="text">κήρυξον τὸν λόγον, ἐπίστηθι εὐκαίρως ἀκαίρως, ἔλεγξον, ἐπιτίμησον, παρακάλεσον, ἐν πάσῃ μακροθυμίᾳ καὶ διδαχῇ.&nbsp;&nbsp;</span>
<span class="ver"><b>3</b></span> <span class="text">Ἔσται γὰρ καιρὸς ὅτε τῆς ὑγιαινούσης διδασκαλίας οὐκ ἀνέξονται ἀλλὰ κατὰ τὰς ἰδίας ἐπιθυμίας ἑαυτοῖς ἐπισωρεύσουσιν διδασκάλους κνηθόμενοι τὴν ἀκοὴν</span>
<span class="ver"><b>4</b></span> <span class="text">καὶ ἀπὸ μὲν τῆς ἀληθείας τὴν ἀκοὴν ἀποστρέψουσιν, ἐπὶ δὲ τοὺς μύθους ἐκτραπήσονται.&nbsp;&nbsp;</span>
<span class="ver"><b>5</b></span> <span class="text">Σὺ δὲ νῆφε ἐν πᾶσιν, κακοπάθησον, ἔργον ποίησον εὐαγγελιστοῦ, τὴν διακονίαν σου πληροφόρησον.&nbsp;&nbsp;</span>
<span class="ver"><b>6</b></span> <span class="text">Ἐγὼ γὰρ ἤδη σπένδομαι, καὶ ὁ καιρὸς τῆς ἀναλύσεώς μου ἐφέστηκεν.&nbsp;&nbsp;</span>
<span class="ver"><b>7</b></span> <span class="text">τὸν καλὸν ἀγῶνα ἠγώνισμαι, τὸν δρόμον τετέλεκα, τὴν πίστιν τετήρηκα·&nbsp;&nbsp;</span>
<span class="ver"><b>8</b></span> <span class="text">λοιπὸν ἀπόκειταί μοι ὁ τῆς δικαιοσύνης στέφανος, ὃν ἀποδώσει μοι ὁ κύριος ἐν ἐκείνῃ τῇ ἡμέρᾳ, ὁ δίκαιος κριτής, οὐ μόνον δὲ ἐμοὶ ἀλλὰ καὶ πᾶσιν τοῖς ἠγαπηκόσιν τὴν ἐπιφάνειαν αὐτοῦ.&nbsp;&nbsp;</span>
<span class="ver"><b>9</b></span> <span class="text">Σπούδασον ἐλθεῖν πρός με ταχέως·&nbsp;&nbsp;</span>
<span class="ver"><b>10</b></span> <span class="text">Δημᾶς γάρ με ἐγκατέλιπεν ἀγαπήσας τὸν νῦν αἰῶνα καὶ ἐπορεύθη εἰς Θεσσαλονίκην, Κρήσκης εἰς Γαλατίαν, Τίτος εἰς Δαλματίαν·&nbsp;&nbsp;</span>
<span class="ver"><b>11</b></span> <span class="text">Λουκᾶς ἐστιν μόνος μετ᾽ ἐμοῦ.&nbsp;&nbsp; Μᾶρκον ἀναλαβὼν ἄγε μετὰ σεαυτοῦ, ἔστιν γάρ μοι εὔχρηστος εἰς διακονίαν.&nbsp;&nbsp;</span>
<span class="ver"><b>12</b></span> <span class="text">Τύχικον δὲ ἀπέστειλα εἰς Ἔφεσον.&nbsp;&nbsp;</span>
<span class="ver"><b>13</b></span> <span class="text">τὸν φελόνην ὃν ἀπέλιπον ἐν Τρῳάδι παρὰ Κάρπῳ ἐρχόμενος φέρε, καὶ τὰ βιβλία μάλιστα τὰς μεμβράνας.&nbsp;&nbsp;</span>
<span class="ver"><b>14</b></span> <span class="text">Ἀλέξανδρος ὁ χαλκεὺς πολλά μοι κακὰ ἐνεδείξατο·&nbsp;&nbsp; ἀποδώσει αὐτῷ ὁ κύριος κατὰ τὰ ἔργα αὐτοῦ·&nbsp;&nbsp;</span>
<span class="ver"><b>15</b></span> <span class="text">ὃν καὶ σὺ φυλάσσου, λίαν γὰρ ἀντέστη τοῖς ἡμετέροις λόγοις.&nbsp;&nbsp;</span>
<span class="ver"><b>16</b></span> <span class="text">Ἐν τῇ πρώτῃ μου ἀπολογίᾳ οὐδείς μοι παρεγένετο, ἀλλὰ πάντες με ἐνκατέλιπον·&nbsp;&nbsp; μὴ αὐτοῖς λογισθείη·&nbsp;&nbsp;</span>
<span class="ver"><b>17</b></span> <span class="text">ὁ δὲ κύριός μοι παρέστη καὶ ἐνεδυνάμωσέν με, ἵνα δι᾽ ἐμοῦ τὸ κήρυγμα πληροφορηθῇ καὶ ἀκούσωσιν πάντα τὰ ἔθνη, καὶ ἐρύσθην ἐκ στόματος λέοντος.&nbsp;&nbsp;</span>
<span class="ver"><b>18</b></span> <span class="text">ῥύσεταί με ὁ κύριος ἀπὸ παντὸς ἔργου πονηροῦ καὶ σώσει εἰς τὴν βασιλείαν αὐτοῦ τὴν ἐπουράνιον·&nbsp;&nbsp; ᾧ ἡ δόξα εἰς τοὺς αἰῶνας τῶν αἰώνων, ἀμήν.&nbsp;&nbsp;</span>
<span class="ver"><b>19</b></span> <span class="text">Ἄσπασαι Πρίσκαν καὶ Ἀκύλαν καὶ τὸν Ὀνησιφόρου οἶκον.&nbsp;&nbsp;</span>
<span class="ver"><b>20</b></span> <span class="text">Ἔραστος ἔμεινεν ἐν Κορίνθῳ, Τρόφιμον δὲ ἀπέλιπον ἐν Μιλήτῳ ἀσθενοῦντα.&nbsp;&nbsp;</span>
<span class="ver"><b>21</b></span> <span class="text">Σπούδασον πρὸ χειμῶνος ἐλθεῖν.&nbsp;&nbsp; Ἀσπάζεταί σε Εὔβουλος καὶ Πούδης καὶ Λίνος καὶ Κλαυδία καὶ οἱ ἀδελφοὶ πάντες.&nbsp;&nbsp;</span>
<span class="ver"><b>22</b></span> <span class="text">Ὁ κύριος μετὰ τοῦ πνεύματός σου.&nbsp;&nbsp; ἡ χάρις μεθ᾽ ὑμῶν.&nbsp;&nbsp;</span>

<h3><center>ΠΡΟΣ ΤΙΤΟΝ</center></h3>
<br><br><div class="chap">ΠΡΟΣ ΤΙΤΟΝ &ensp;1</div>
<span class="ver"><b>1</b></span> <span class="text">Παῦλος δοῦλος θεοῦ, ἀπόστολος δὲ Ἰησοῦ Χριστοῦ κατὰ πίστιν ἐκλεκτῶν θεοῦ καὶ ἐπίγνωσιν ἀληθείας τῆς κατ᾽ εὐσέβειαν</span>
<span class="ver"><b>2</b></span> <span class="text">ἐπ᾽ ἐλπίδι ζωῆς αἰωνίου, ἣν ἐπηγγείλατο ὁ ἀψευδὴς θεὸς πρὸ χρόνων αἰωνίων,</span>
<span class="ver"><b>3</b></span> <span class="text">ἐφανέρωσεν δὲ καιροῖς ἰδίοις τὸν λόγον αὐτοῦ ἐν κηρύγματι, ὃ ἐπιστεύθην ἐγὼ κατ᾽ ἐπιταγὴν τοῦ σωτῆρος ἡμῶν θεοῦ,</span>
<span class="ver"><b>4</b></span> <span class="text">Τίτῳ γνησίῳ τέκνῳ κατὰ κοινὴν πίστιν, χάρις καὶ εἰρήνη ἀπὸ θεοῦ πατρὸς καὶ Χριστοῦ Ἰησοῦ τοῦ σωτῆρος ἡμῶν.&nbsp;&nbsp;</span>
<span class="ver"><b>5</b></span> <span class="text">Τούτου χάριν ἀπέλιπόν σε ἐν Κρήτῃ, ἵνα τὰ λείποντα ἐπιδιορθώσῃ καὶ καταστήσῃς κατὰ πόλιν πρεσβυτέρους, ὡς ἐγώ σοι διεταξάμην,</span>
<span class="ver"><b>6</b></span> <span class="text">εἴ τίς ἐστιν ἀνέγκλητος, μιᾶς γυναικὸς ἀνήρ, τέκνα ἔχων πιστά, μὴ ἐν κατηγορίᾳ ἀσωτίας ἢ ἀνυπότακτα.&nbsp;&nbsp;</span>
<span class="ver"><b>7</b></span> <span class="text">δεῖ γὰρ τὸν ἐπίσκοπον ἀνέγκλητον εἶναι ὡς θεοῦ οἰκονόμον, μὴ αὐθάδη, μὴ ὀργίλον, μὴ πάροινον, μὴ πλήκτην, μὴ αἰσχροκερδῆ,</span>
<span class="ver"><b>8</b></span> <span class="text">ἀλλὰ φιλόξενον φιλάγαθον σώφρονα δίκαιον ὅσιον ἐγκρατῆ,</span>
<span class="ver"><b>9</b></span> <span class="text">ἀντεχόμενον τοῦ κατὰ τὴν διδαχὴν πιστοῦ λόγου, ἵνα δυνατὸς ᾖ καὶ παρακαλεῖν ἐν τῇ διδασκαλίᾳ τῇ ὑγιαινούσῃ καὶ τοὺς ἀντιλέγοντας ἐλέγχειν.&nbsp;&nbsp;</span>
<span class="ver"><b>10</b></span> <span class="text">Εἰσὶν γὰρ πολλοὶ καὶ ἀνυπότακτοι, ματαιολόγοι καὶ φρεναπάται, μάλιστα οἱ ἐκ τῆς περιτομῆς,</span>
<span class="ver"><b>11</b></span> <span class="text">οὓς δεῖ ἐπιστομίζειν, οἵτινες ὅλους οἴκους ἀνατρέπουσιν διδάσκοντες ἃ μὴ δεῖ αἰσχροῦ κέρδους χάριν.&nbsp;&nbsp;</span>
<span class="ver"><b>12</b></span> <span class="text">εἶπέν τις ἐξ αὐτῶν ἴδιος αὐτῶν προφήτης·&nbsp;&nbsp; Κρῆτες ἀεὶ ψεῦσται, κακὰ θηρία, γαστέρες ἀργαί.&nbsp;&nbsp;</span>
<span class="ver"><b>13</b></span> <span class="text">ἡ μαρτυρία αὕτη ἐστὶν ἀληθής.&nbsp;&nbsp; δι᾽ ἣν αἰτίαν ἔλεγχε αὐτοὺς ἀποτόμως, ἵνα ὑγιαίνωσιν ἐν τῇ πίστει,</span>
<span class="ver"><b>14</b></span> <span class="text">μὴ προσέχοντες Ἰουδαϊκοῖς μύθοις καὶ ἐντολαῖς ἀνθρώπων ἀποστρεφομένων τὴν ἀλήθειαν.&nbsp;&nbsp;</span>
<span class="ver"><b>15</b></span> <span class="text">πάντα καθαρὰ τοῖς καθαροῖς·&nbsp;&nbsp; τοῖς δὲ μεμιαμμένοις καὶ ἀπίστοις οὐδὲν καθαρόν, ἀλλὰ μεμίανται αὐτῶν καὶ ὁ νοῦς καὶ ἡ συνείδησις.&nbsp;&nbsp;</span>
<span class="ver"><b>16</b></span> <span class="text">θεὸν ὁμολογοῦσιν εἰδέναι, τοῖς δὲ ἔργοις ἀρνοῦνται, βδελυκτοὶ ὄντες καὶ ἀπειθεῖς καὶ πρὸς πᾶν ἔργον ἀγαθὸν ἀδόκιμοι.&nbsp;&nbsp;</span>
<br><br><div class="chap">ΠΡΟΣ ΤΙΤΟΝ &ensp;2</div>
<span class="ver"><b>1</b></span> <span class="text">Σὺ δὲ λάλει ἃ πρέπει τῇ ὑγιαινούσῃ διδασκαλίᾳ.&nbsp;&nbsp;</span>
<span class="ver"><b>2</b></span> <span class="text">Πρεσβύτας νηφαλίους εἶναι, σεμνούς, σώφρονας, ὑγιαίνοντας τῇ πίστει, τῇ ἀγάπῃ, τῇ ὑπομονῇ·&nbsp;&nbsp;</span>
<span class="ver"><b>3</b></span> <span class="text">πρεσβύτιδας ὡσαύτως ἐν καταστήματι ἱεροπρεπεῖς, μὴ διαβόλους μηδὲ οἴνῳ πολλῷ δεδουλωμένας, καλοδιδασκάλους,</span>
<span class="ver"><b>4</b></span> <span class="text">ἵνα σωφρονίζωσιν τὰς νέας φιλάνδρους εἶναι, φιλοτέκνους</span>
<span class="ver"><b>5</b></span> <span class="text">σώφρονας ἁγνὰς οἰκουργοὺς ἀγαθάς, ὑποτασσομένας τοῖς ἰδίοις ἀνδράσιν, ἵνα μὴ ὁ λόγος τοῦ θεοῦ βλασφημῆται.&nbsp;&nbsp;</span>
<span class="ver"><b>6</b></span> <span class="text">Τοὺς νεωτέρους ὡσαύτως παρακάλει σωφρονεῖν</span>
<span class="ver"><b>7</b></span> <span class="text">περὶ πάντα, σεαυτὸν παρεχόμενος τύπον καλῶν ἔργων, ἐν τῇ διδασκαλίᾳ ἀφθορίαν, σεμνότητα,</span>
<span class="ver"><b>8</b></span> <span class="text">λόγον ὑγιῆ ἀκατάγνωστον, ἵνα ὁ ἐξ ἐναντίας ἐντραπῇ μηδὲν ἔχων λέγειν περὶ ἡμῶν φαῦλον.&nbsp;&nbsp;</span>
<span class="ver"><b>9</b></span> <span class="text">Δούλους ἰδίοις δεσπόταις ὑποτάσσεσθαι ἐν πᾶσιν, εὐαρέστους εἶναι, μὴ ἀντιλέγοντας,</span>
<span class="ver"><b>10</b></span> <span class="text">μὴ νοσφιζομένους, ἀλλὰ πᾶσαν πίστιν ἐνδεικνυμένους ἀγαθήν, ἵνα τὴν διδασκαλίαν τὴν τοῦ σωτῆρος ἡμῶν θεοῦ κοσμῶσιν ἐν πᾶσιν.&nbsp;&nbsp;</span>
<span class="ver"><b>11</b></span> <span class="text">Ἐπεφάνη γὰρ ἡ χάρις τοῦ θεοῦ σωτήριος πᾶσιν ἀνθρώποις</span>
<span class="ver"><b>12</b></span> <span class="text">παιδεύουσα ἡμᾶς, ἵνα ἀρνησάμενοι τὴν ἀσέβειαν καὶ τὰς κοσμικὰς ἐπιθυμίας σωφρόνως καὶ δικαίως καὶ εὐσεβῶς ζήσωμεν ἐν τῷ νῦν αἰῶνι,</span>
<span class="ver"><b>13</b></span> <span class="text">προσδεχόμενοι τὴν μακαρίαν ἐλπίδα καὶ ἐπιφάνειαν τῆς δόξης τοῦ μεγάλου θεοῦ καὶ σωτῆρος ἡμῶν Ἰησοῦ Χριστοῦ,</span>
<span class="ver"><b>14</b></span> <span class="text">ὃς ἔδωκεν ἑαυτὸν ὑπὲρ ἡμῶν, ἵνα λυτρώσηται ἡμᾶς ἀπὸ πάσης ἀνομίας καὶ καθαρίσῃ ἑαυτῷ λαὸν περιούσιον, ζηλωτὴν καλῶν ἔργων.&nbsp;&nbsp;</span>
<span class="ver"><b>15</b></span> <span class="text">Ταῦτα λάλει καὶ παρακάλει καὶ ἔλεγχε μετὰ πάσης ἐπιταγῆς·&nbsp;&nbsp; μηδείς σου περιφρονείτω.&nbsp;&nbsp;</span>
<br><br><div class="chap">ΠΡΟΣ ΤΙΤΟΝ &ensp;3</div>
<span class="ver"><b>1</b></span> <span class="text">Ὑπομίμνῃσκε αὐτοὺς ἀρχαῖς ἐξουσίαις ὑποτάσσεσθαι, πειθαρχεῖν, πρὸς πᾶν ἔργον ἀγαθὸν ἑτοίμους εἶναι,</span>
<span class="ver"><b>2</b></span> <span class="text">μηδένα βλασφημεῖν, ἀμάχους εἶναι, ἐπιεικεῖς, πᾶσαν ἐνδεικνυμένους πραΰτητα πρὸς πάντας ἀνθρώπους.&nbsp;&nbsp;</span>
<span class="ver"><b>3</b></span> <span class="text">Ἦμεν γάρ ποτε καὶ ἡμεῖς ἀνόητοι, ἀπειθεῖς, πλανώμενοι, δουλεύοντες ἐπιθυμίαις καὶ ἡδοναῖς ποικίλαις, ἐν κακίᾳ καὶ φθόνῳ διάγοντες, στυγητοί, μισοῦντες ἀλλήλους.&nbsp;&nbsp;</span>
<span class="ver"><b>4</b></span> <span class="text">ὅτε δὲ ἡ χρηστότης καὶ ἡ φιλανθρωπία ἐπεφάνη τοῦ σωτῆρος ἡμῶν θεοῦ,</span>
<span class="ver"><b>5</b></span> <span class="text">οὐκ ἐξ ἔργων τῶν ἐν δικαιοσύνῃ ἃ ἐποιήσαμεν ἡμεῖς ἀλλὰ κατὰ τὸ αὐτοῦ ἔλεος ἔσωσεν ἡμᾶς διὰ λουτροῦ παλινγενεσίας καὶ ἀνακαινώσεως πνεύματος ἁγίου,</span>
<span class="ver"><b>6</b></span> <span class="text">οὗ ἐξέχεεν ἐφ᾽ ἡμᾶς πλουσίως διὰ Ἰησοῦ Χριστοῦ τοῦ σωτῆρος ἡμῶν,</span>
<span class="ver"><b>7</b></span> <span class="text">ἵνα δικαιωθέντες τῇ ἐκείνου χάριτι κληρονόμοι γενηθῶμεν κατ᾽ ἐλπίδα ζωῆς αἰωνίου.&nbsp;&nbsp;</span>
<span class="ver"><b>8</b></span> <span class="text">Πιστὸς ὁ λόγος·&nbsp;&nbsp; καὶ περὶ τούτων βούλομαί σε διαβεβαιοῦσθαι, ἵνα φροντίζωσιν καλῶν ἔργων προΐστασθαι οἱ πεπιστευκότες θεῷ·&nbsp;&nbsp; ταῦτά ἐστιν καλὰ καὶ ὠφέλιμα τοῖς ἀνθρώποις.&nbsp;&nbsp;</span>
<span class="ver"><b>9</b></span> <span class="text">μωρὰς δὲ ζητήσεις καὶ γενεαλογίας καὶ ἔρεις καὶ μάχας νομικὰς περιΐστασο·&nbsp;&nbsp; εἰσὶν γὰρ ἀνωφελεῖς καὶ μάταιοι.&nbsp;&nbsp;</span>
<span class="ver"><b>10</b></span> <span class="text">αἱρετικὸν ἄνθρωπον μετὰ μίαν καὶ δευτέραν νουθεσίαν παραιτοῦ,</span>
<span class="ver"><b>11</b></span> <span class="text">εἰδὼς ὅτι ἐξέστραπται ὁ τοιοῦτος καὶ ἁμαρτάνει ὢν αὐτοκατάκριτος.&nbsp;&nbsp;</span>
<span class="ver"><b>12</b></span> <span class="text">Ὅταν πέμψω Ἀρτεμᾶν πρὸς σὲ ἢ Τύχικον, σπούδασον ἐλθεῖν πρός με εἰς Νικόπολιν, ἐκεῖ γὰρ κέκρικα παραχειμάσαι.&nbsp;&nbsp;</span>
<span class="ver"><b>13</b></span> <span class="text">Ζηνᾶν τὸν νομικὸν καὶ Ἀπολλῶν σπουδαίως πρόπεμψον, ἵνα μηδὲν αὐτοῖς λείπῃ.&nbsp;&nbsp;</span>
<span class="ver"><b>14</b></span> <span class="text">μανθανέτωσαν δὲ καὶ οἱ ἡμέτεροι καλῶν ἔργων προΐστασθαι εἰς τὰς ἀναγκαίας χρείας, ἵνα μὴ ὦσιν ἄκαρποι.&nbsp;&nbsp;</span>
<span class="ver"><b>15</b></span> <span class="text">Ἀσπάζονταί σε οἱ μετ᾽ ἐμοῦ πάντες.&nbsp;&nbsp; ἄσπασαι τοὺς φιλοῦντας ἡμᾶς ἐν πίστει.&nbsp;&nbsp; Ἡ χάρις μετὰ πάντων ὑμῶν.&nbsp;&nbsp;</span>

<h3><center>ΠΡΟΣ ΦΙΛΗΜΟΝΑ</center></h3>
<br><br><div class="chap">ΠΡΟΣ ΦΙΛΗΜΟΝΑ &ensp;1</div>
<span class="ver"><b>1</b></span> <span class="text">Παῦλος δέσμιος Χριστοῦ Ἰησοῦ καὶ Τιμόθεος ὁ ἀδελφὸς Φιλήμονι τῷ ἀγαπητῷ καὶ συνεργῷ ἡμῶν</span>
<span class="ver"><b>2</b></span> <span class="text">καὶ Ἀπφίᾳ τῇ ἀδελφῇ καὶ Ἀρχίππῳ τῷ συνστρατιώτῃ ἡμῶν καὶ τῇ κατ᾽ οἶκόν σου ἐκκλησίᾳ,</span>
<span class="ver"><b>3</b></span> <span class="text">χάρις ὑμῖν καὶ εἰρήνη ἀπὸ θεοῦ πατρὸς ἡμῶν καὶ κυρίου Ἰησοῦ Χριστοῦ.&nbsp;&nbsp;</span>
<span class="ver"><b>4</b></span> <span class="text">Εὐχαριστῶ τῷ θεῷ μου πάντοτε μνείαν σου ποιούμενος ἐπὶ τῶν προσευχῶν μου,</span>
<span class="ver"><b>5</b></span> <span class="text">ἀκούων σου τὴν ἀγάπην καὶ τὴν πίστιν, ἣν ἔχεις πρὸς τὸν κύριον Ἰησοῦν καὶ εἰς πάντας τοὺς ἁγίους,</span>
<span class="ver"><b>6</b></span> <span class="text">ὅπως ἡ κοινωνία τῆς πίστεώς σου ἐνεργὴς γένηται ἐν ἐπιγνώσει παντὸς ἀγαθοῦ τοῦ ἐν ἡμῖν εἰς Χριστόν.&nbsp;&nbsp;</span>
<span class="ver"><b>7</b></span> <span class="text">χαρὰν γὰρ πολλὴν ἔσχον καὶ παράκλησιν ἐπὶ τῇ ἀγάπῃ σου, ὅτι τὰ σπλάγχνα τῶν ἁγίων ἀναπέπαυται διὰ σοῦ, ἀδελφέ.&nbsp;&nbsp;</span>
<span class="ver"><b>8</b></span> <span class="text">Διὸ πολλὴν ἐν Χριστῷ παρρησίαν ἔχων ἐπιτάσσειν σοι τὸ ἀνῆκον</span>
<span class="ver"><b>9</b></span> <span class="text">διὰ τὴν ἀγάπην μᾶλλον παρακαλῶ, τοιοῦτος ὢν ὡς Παῦλος πρεσβύτης νυνὶ δὲ καὶ δέσμιος Χριστοῦ Ἰησοῦ·&nbsp;&nbsp;</span>
<span class="ver"><b>10</b></span> <span class="text">παρακαλῶ σε περὶ τοῦ ἐμοῦ τέκνου, ὃν ἐγέννησα ἐν τοῖς δεσμοῖς, Ὀνήσιμον,</span>
<span class="ver"><b>11</b></span> <span class="text">τόν ποτέ σοι ἄχρηστον νυνὶ δὲ καὶ σοὶ καὶ ἐμοὶ εὔχρηστον,</span>
<span class="ver"><b>12</b></span> <span class="text">ὃν ἀνέπεμψά σοι, αὐτόν, τοῦτ᾽ ἔστιν τὰ ἐμὰ σπλάγχνα·&nbsp;&nbsp;</span>
<span class="ver"><b>13</b></span> <span class="text">ὃν ἐγὼ ἐβουλόμην πρὸς ἐμαυτὸν κατέχειν, ἵνα ὑπὲρ σοῦ μοι διακονῇ ἐν τοῖς δεσμοῖς τοῦ εὐαγγελίου,</span>
<span class="ver"><b>14</b></span> <span class="text">χωρὶς δὲ τῆς σῆς γνώμης οὐδὲν ἠθέλησα ποιῆσαι, ἵνα μὴ ὡς κατὰ ἀνάγκην τὸ ἀγαθόν σου ᾖ ἀλλὰ κατὰ ἑκούσιον.&nbsp;&nbsp;</span>
<span class="ver"><b>15</b></span> <span class="text">Τάχα γὰρ διὰ τοῦτο ἐχωρίσθη πρὸς ὥραν, ἵνα αἰώνιον αὐτὸν ἀπέχῃς,</span>
<span class="ver"><b>16</b></span> <span class="text">οὐκέτι ὡς δοῦλον ἀλλὰ ὑπὲρ δοῦλον, ἀδελφὸν ἀγαπητόν, μάλιστα ἐμοί, πόσῳ δὲ μᾶλλον σοὶ καὶ ἐν σαρκὶ καὶ ἐν κυρίῳ.&nbsp;&nbsp;</span>
<span class="ver"><b>17</b></span> <span class="text">εἰ οὖν με ἔχεις κοινωνόν, προσλαβοῦ αὐτὸν ὡς ἐμέ.&nbsp;&nbsp;</span>
<span class="ver"><b>18</b></span> <span class="text">εἰ δέ τι ἠδίκησέν σε ἢ ὀφείλει, τοῦτο ἐμοὶ ἐλλόγα.&nbsp;&nbsp;</span>
<span class="ver"><b>19</b></span> <span class="text">ἐγὼ Παῦλος ἔγραψα τῇ ἐμῇ χειρί, ἐγὼ ἀποτίσω·&nbsp;&nbsp; ἵνα μὴ λέγω σοι ὅτι καὶ σεαυτόν μοι προσοφείλεις.&nbsp;&nbsp;</span>
<span class="ver"><b>20</b></span> <span class="text">ναὶ ἀδελφέ, ἐγώ σου ὀναίμην ἐν κυρίῳ·&nbsp;&nbsp; ἀνάπαυσόν μου τὰ σπλάγχνα ἐν Χριστῷ.&nbsp;&nbsp;</span>
<span class="ver"><b>21</b></span> <span class="text">Πεποιθὼς τῇ ὑπακοῇ σου ἔγραψά σοι, εἰδὼς ὅτι καὶ ὑπὲρ ἃ λέγω ποιήσεις.&nbsp;&nbsp;</span>
<span class="ver"><b>22</b></span> <span class="text">ἅμα δὲ καὶ ἑτοίμαζέ μοι ξενίαν·&nbsp;&nbsp; ἐλπίζω γὰρ ὅτι διὰ τῶν προσευχῶν ὑμῶν χαρισθήσομαι ὑμῖν.&nbsp;&nbsp;</span>
<span class="ver"><b>23</b></span> <span class="text">Ἀσπάζεταί σε Ἐπαφρᾶς ὁ συναιχμάλωτός μου ἐν Χριστῷ Ἰησοῦ,</span>
<span class="ver"><b>24</b></span> <span class="text">Μᾶρκος, Ἀρίσταρχος, Δημᾶς, Λουκᾶς, οἱ συνεργοί μου.&nbsp;&nbsp;</span>
<span class="ver"><b>25</b></span> <span class="text">Ἡ χάρις τοῦ κυρίου ἡμῶν Ἰησοῦ Χριστοῦ μετὰ τοῦ πνεύματος ὑμῶν.&nbsp;&nbsp; ἀμήν.&nbsp;&nbsp;</span>

<h3><center>ΠΡΟΣ ΕΒΡΑΙΟΥΣ</center></h3>
<br><br><div class="chap">ΠΡΟΣ ΕΒΡΑΙΟΥΣ &ensp;1</div>
<span class="ver"><b>1</b></span> <span class="text">Πολυμερῶς καὶ πολυτρόπως πάλαι ὁ θεὸς λαλήσας τοῖς πατράσιν ἐν τοῖς προφήταις</span>
<span class="ver"><b>2</b></span> <span class="text">ἐπ᾽ ἐσχάτου τῶν ἡμερῶν τούτων ἐλάλησεν ἡμῖν ἐν υἱῷ, ὃν ἔθηκεν κληρονόμον πάντων, δι᾽ οὗ καὶ ἐποίησεν τοὺς αἰῶνας·&nbsp;&nbsp;</span>
<span class="ver"><b>3</b></span> <span class="text">ὃς ὢν ἀπαύγασμα τῆς δόξης καὶ χαρακτὴρ τῆς ὑποστάσεως αὐτοῦ, φέρων τε τὰ πάντα τῷ ῥήματι τῆς δυνάμεως αὐτοῦ, καθαρισμὸν τῶν ἁμαρτιῶν ποιησάμενος ἐκάθισεν ἐν δεξιᾷ τῆς μεγαλωσύνης ἐν ὑψηλοῖς,</span>
<span class="ver"><b>4</b></span> <span class="text">τοσούτῳ κρείττων γενόμενος τῶν ἀγγέλων ὅσῳ διαφορώτερον παρ᾽ αὐτοὺς κεκληρονόμηκεν ὄνομα.&nbsp;&nbsp;</span>
<span class="ver"><b>5</b></span> <span class="text">Τίνι γὰρ εἶπέν ποτε τῶν ἀγγέλων·&nbsp;&nbsp; υἱός μου εἶ σύ, ἐγὼ σήμερον γεγέννηκά σε;&nbsp;&nbsp; καὶ πάλιν·&nbsp;&nbsp; ἐγὼ ἔσομαι αὐτῷ εἰς πατέρα, καὶ αὐτὸς ἔσται μοι εἰς υἱόν;&nbsp;&nbsp;</span>
<span class="ver"><b>6</b></span> <span class="text">ὅταν δὲ πάλιν εἰσαγάγῃ τὸν πρωτότοκον εἰς τὴν οἰκουμένην, λέγει·&nbsp;&nbsp; καὶ προσκυνησάτωσαν αὐτῷ πάντες ἄγγελοι θεοῦ.&nbsp;&nbsp;</span>
<span class="ver"><b>7</b></span> <span class="text">καὶ πρὸς μὲν τοὺς ἀγγέλους λέγει·&nbsp;&nbsp; ὁ ποιῶν τοὺς ἀγγέλους αὐτοῦ πνεύματα καὶ τοὺς λειτουργοὺς αὐτοῦ πυρὸς φλόγα,</span>
<span class="ver"><b>8</b></span> <span class="text">πρὸς δὲ τὸν υἱόν·&nbsp;&nbsp; ὁ θρόνος σου ὁ θεὸς εἰς τὸν αἰῶνα τοῦ αἰῶνος, καὶ ἡ ῥάβδος τῆς εὐθύτητος ῥάβδος τῆς βασιλείας αὐτοῦ.&nbsp;&nbsp;</span>
<span class="ver"><b>9</b></span> <span class="text">ἠγάπησας δικαιοσύνην καὶ ἐμίσησας ἀνομίαν·&nbsp;&nbsp; διὰ τοῦτο ἔχρισέν σε ὁ θεὸς ὁ θεός σου ἔλαιον ἀγαλλιάσεως παρὰ τοὺς μετόχους σου.&nbsp;&nbsp;</span>
<span class="ver"><b>10</b></span> <span class="text">καί·&nbsp;&nbsp; σὺ κατ᾽ ἀρχάς, κύριε, τὴν γῆν ἐθεμελίωσας, καὶ ἔργα τῶν χειρῶν σού εἰσιν οἱ οὐρανοί·&nbsp;&nbsp;</span>
<span class="ver"><b>11</b></span> <span class="text">αὐτοὶ ἀπολοῦνται, σὺ δὲ διαμένεις, καὶ πάντες ὡς ἱμάτιον παλαιωθήσονται,</span>
<span class="ver"><b>12</b></span> <span class="text">καὶ ὡσεὶ περιβόλαιον ἑλίξεις αὐτούς, ὡς ἱμάτιον καὶ ἀλλαγήσονται·&nbsp;&nbsp; σὺ δὲ ὁ αὐτὸς εἶ καὶ τὰ ἔτη σου οὐκ ἐκλείψουσιν.&nbsp;&nbsp;</span>
<span class="ver"><b>13</b></span> <span class="text">πρὸς τίνα δὲ τῶν ἀγγέλων εἴρηκέν ποτε·&nbsp;&nbsp; κάθου ἐκ δεξιῶν μου, ἕως ἂν θῶ τοὺς ἐχθρούς σου ὑποπόδιον τῶν ποδῶν σου;&nbsp;&nbsp;</span>
<span class="ver"><b>14</b></span> <span class="text">οὐχὶ πάντες εἰσὶν λειτουργικὰ πνεύματα εἰς διακονίαν ἀποστελλόμενα διὰ τοὺς μέλλοντας κληρονομεῖν σωτηρίαν;&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;2</div>
<span class="ver"><b>1</b></span> <span class="text">Διὰ τοῦτο δεῖ περισσοτέρως προσέχειν ἡμᾶς τοῖς ἀκουσθεῖσιν, μήποτε παραρυῶμεν.&nbsp;&nbsp;</span>
<span class="ver"><b>2</b></span> <span class="text">εἰ γὰρ ὁ δι᾽ ἀγγέλων λαληθεὶς λόγος ἐγένετο βέβαιος καὶ πᾶσα παράβασις καὶ παρακοὴ ἔλαβεν ἔνδικον μισθαποδοσίαν,</span>
<span class="ver"><b>3</b></span> <span class="text">πῶς ἡμεῖς ἐκφευξόμεθα τηλικαύτης ἀμελήσαντες σωτηρίας, ἥτις ἀρχὴν λαβοῦσα λαλεῖσθαι διὰ τοῦ κυρίου ὑπὸ τῶν ἀκουσάντων εἰς ἡμᾶς ἐβεβαιώθη,</span>
<span class="ver"><b>4</b></span> <span class="text">συνεπιμαρτυροῦντος τοῦ θεοῦ σημείοις τε καὶ τέρασιν καὶ ποικίλαις δυνάμεσιν καὶ πνεύματος ἁγίου μερισμοῖς κατὰ τὴν αὐτοῦ θέλησιν;&nbsp;&nbsp;</span>
<span class="ver"><b>5</b></span> <span class="text">Οὐ γὰρ ἀγγέλοις ὑπέταξεν τὴν οἰκουμένην τὴν μέλλουσαν, περὶ ἧς λαλοῦμεν.&nbsp;&nbsp;</span>
<span class="ver"><b>6</b></span> <span class="text">διεμαρτύρατο δέ πού τις λέγων·&nbsp;&nbsp; τί ἐστιν ἄνθρωπος ὅτι μιμνῄσκῃ αὐτοῦ, ἢ υἱὸς ἀνθρώπου ὅτι ἐπισκέπτῃ αὐτόν;&nbsp;&nbsp;</span>
<span class="ver"><b>7</b></span> <span class="text">ἠλάττωσας αὐτὸν βραχύ τι παρ᾽ ἀγγέλους, δόξῃ καὶ τιμῇ ἐστεφάνωσας αὐτόν,</span>
<span class="ver"><b>8</b></span> <span class="text">πάντα ὑπέταξας ὑποκάτω τῶν ποδῶν αὐτοῦ.&nbsp;&nbsp; ἐν τῷ γὰρ ὑποτάξαι τὰ πάντα οὐδὲν ἀφῆκεν αὐτῷ ἀνυπότακτον.&nbsp;&nbsp; Νῦν δὲ οὔπω ὁρῶμεν αὐτῷ τὰ πάντα ὑποτεταγμένα·&nbsp;&nbsp;</span>
<span class="ver"><b>9</b></span> <span class="text">τὸν δὲ βραχύ τι παρ᾽ ἀγγέλους ἠλαττωμένον βλέπομεν Ἰησοῦν διὰ τὸ πάθημα τοῦ θανάτου δόξῃ καὶ τιμῇ ἐστεφανωμένον, ὅπως χάριτι θεοῦ ὑπὲρ παντὸς γεύσηται θανάτου.&nbsp;&nbsp;</span>
<span class="ver"><b>10</b></span> <span class="text">Ἔπρεπεν γὰρ αὐτῷ, δι᾽ ὃν τὰ πάντα καὶ δι᾽ οὗ τὰ πάντα, πολλοὺς υἱοὺς εἰς δόξαν ἀγαγόντα τὸν ἀρχηγὸν τῆς σωτηρίας αὐτῶν διὰ παθημάτων τελειῶσαι.&nbsp;&nbsp;</span>
<span class="ver"><b>11</b></span> <span class="text">ὅ τε γὰρ ἁγιάζων καὶ οἱ ἁγιαζόμενοι ἐξ ἑνὸς πάντες·&nbsp;&nbsp; δι᾽ ἣν αἰτίαν οὐκ ἐπαισχύνεται ἀδελφοὺς αὐτοὺς καλεῖν</span>
<span class="ver"><b>12</b></span> <span class="text">λέγων·&nbsp;&nbsp; ἀπαγγελῶ τὸ ὄνομά σου τοῖς ἀδελφοῖς μου, ἐν μέσῳ ἐκκλησίας ὑμνήσω σε,</span>
<span class="ver"><b>13</b></span> <span class="text">καὶ πάλιν·&nbsp;&nbsp; ἐγὼ ἔσομαι πεποιθὼς ἐπ᾽ αὐτῷ, καὶ πάλιν·&nbsp;&nbsp; ἰδοὺ ἐγὼ καὶ τὰ παιδία ἅ μοι ἔδωκεν ὁ θεός.&nbsp;&nbsp;</span>
<span class="ver"><b>14</b></span> <span class="text">Ἐπεὶ οὖν τὰ παιδία κεκοινώνηκεν αἵματος καὶ σαρκός, καὶ αὐτὸς παραπλησίως μετέσχεν τῶν αὐτῶν, ἵνα διὰ τοῦ θανάτου καταργήσῃ τὸν τὸ κράτος ἔχοντα τοῦ θανάτου, τοῦτ᾽ ἔστιν τὸν διάβολον,</span>
<span class="ver"><b>15</b></span> <span class="text">καὶ ἀπαλλάξῃ τούτους, ὅσοι φόβῳ θανάτου διὰ παντὸς τοῦ ζῆν ἔνοχοι ἦσαν δουλείας.&nbsp;&nbsp;</span>
<span class="ver"><b>16</b></span> <span class="text">οὐ γὰρ δήπου ἀγγέλων ἐπιλαμβάνεται ἀλλὰ σπέρματος Ἀβραὰμ ἐπιλαμβάνεται.&nbsp;&nbsp;</span>
<span class="ver"><b>17</b></span> <span class="text">ὅθεν ὤφειλεν κατὰ πάντα τοῖς ἀδελφοῖς ὁμοιωθῆναι, ἵνα ἐλεήμων γένηται καὶ πιστὸς ἀρχιερεὺς τὰ πρὸς τὸν θεὸν εἰς τὸ ἱλάσκεσθαι τὰς ἁμαρτίας τοῦ λαοῦ.&nbsp;&nbsp;</span>
<span class="ver"><b>18</b></span> <span class="text">ἐν ᾧ γὰρ πέπονθεν αὐτὸς πειρασθείς, δύναται τοῖς πειραζομένοις βοηθῆσαι.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;3</div>
<span class="ver"><b>1</b></span> <span class="text">Ὅθεν, ἀδελφοὶ ἅγιοι, κλήσεως ἐπουρανίου μέτοχοι, κατανοήσατε τὸν ἀπόστολον καὶ ἀρχιερέα τῆς ὁμολογίας ἡμῶν Ἰησοῦν,</span>
<span class="ver"><b>2</b></span> <span class="text">πιστὸν ὄντα τῷ ποιήσαντι αὐτὸν ὡς καὶ Μωϋσῆς ἐν τῷ οἴκῳ αὐτοῦ.&nbsp;&nbsp;</span>
<span class="ver"><b>3</b></span> <span class="text">πλείονος γὰρ οὗτος δόξης παρὰ Μωϋσῆν ἠξίωται, καθ᾽ ὅσον πλείονα τιμὴν ἔχει τοῦ οἴκου ὁ κατασκευάσας αὐτόν·&nbsp;&nbsp;</span>
<span class="ver"><b>4</b></span> <span class="text">πᾶς γὰρ οἶκος κατασκευάζεται ὑπό τινος, ὁ δὲ πάντα κατασκευάσας θεός.&nbsp;&nbsp;</span>
<span class="ver"><b>5</b></span> <span class="text">καὶ Μωϋσῆς μὲν πιστὸς ἐν ὅλῳ τῷ οἴκῳ αὐτοῦ ὡς θεράπων εἰς μαρτύριον τῶν λαληθησομένων,</span>
<span class="ver"><b>6</b></span> <span class="text">Χριστὸς δὲ ὡς υἱὸς ἐπὶ τὸν οἶκον αὐτοῦ·&nbsp;&nbsp; οὗ οἶκός ἐσμεν ἡμεῖς, ἐάνπερ τὴν παρρησίαν καὶ τὸ καύχημα τῆς ἐλπίδος κατάσχωμεν.&nbsp;&nbsp;</span>
<span class="ver"><b>7</b></span> <span class="text">Διό, καθὼς λέγει τὸ πνεῦμα τὸ ἅγιον·&nbsp;&nbsp; σήμερον ἐὰν τῆς φωνῆς αὐτοῦ ἀκούσητε,</span>
<span class="ver"><b>8</b></span> <span class="text">μὴ σκληρύνητε τὰς καρδίας ὑμῶν ὡς ἐν τῷ παραπικρασμῷ κατὰ τὴν ἡμέραν τοῦ πειρασμοῦ ἐν τῇ ἐρήμῳ,</span>
<span class="ver"><b>9</b></span> <span class="text">οὗ ἐπείρασαν οἱ πατέρες ὑμῶν ἐν δοκιμασίᾳ καὶ εἶδον τὰ ἔργα μου</span>
<span class="ver"><b>10</b></span> <span class="text">τεσσεράκοντα ἔτη·&nbsp;&nbsp; διὸ προσώχθισα τῇ γενεᾷ ταύτῃ καὶ εἶπον·&nbsp;&nbsp; ἀεὶ πλανῶνται τῇ καρδίᾳ, αὐτοὶ δὲ οὐκ ἔγνωσαν τὰς ὁδούς μου,</span>
<span class="ver"><b>11</b></span> <span class="text">ὡς ὤμοσα ἐν τῇ ὀργῇ μου·&nbsp;&nbsp; εἰ εἰσελεύσονται εἰς τὴν κατάπαυσίν μου.&nbsp;&nbsp;</span>
<span class="ver"><b>12</b></span> <span class="text">Βλέπετε, ἀδελφοί, μήποτε ἔσται ἔν τινι ὑμῶν καρδία πονηρὰ ἀπιστίας ἐν τῷ ἀποστῆναι ἀπὸ θεοῦ ζῶντος,</span>
<span class="ver"><b>13</b></span> <span class="text">ἀλλὰ παρακαλεῖτε ἑαυτοὺς καθ᾽ ἑκάστην ἡμέραν, ἄχρις οὗ τὸ σήμερον καλεῖται, ἵνα μὴ σκληρυνθῇ τις ἐξ ὑμῶν ἀπάτῃ τῆς ἁμαρτίας –</span>
<span class="ver"><b>14</b></span> <span class="text">μέτοχοι γὰρ τοῦ Χριστοῦ γεγόναμεν, ἐάνπερ τὴν ἀρχὴν τῆς ὑποστάσεως μέχρι τέλους βεβαίαν κατάσχωμεν –</span>
<span class="ver"><b>15</b></span> <span class="text">ἐν τῷ λέγεσθαι·&nbsp;&nbsp; σήμερον ἐὰν τῆς φωνῆς αὐτοῦ ἀκούσητε, μὴ σκληρύνητε τὰς καρδίας ὑμῶν ὡς ἐν τῷ παραπικρασμῷ.&nbsp;&nbsp;</span>
<span class="ver"><b>16</b></span> <span class="text">τίνες γὰρ ἀκούσαντες παρεπίκραναν;&nbsp;&nbsp; ἀλλ᾽ οὐ πάντες οἱ ἐξελθόντες ἐξ Αἰγύπτου διὰ Μωϋσέως;&nbsp;&nbsp;</span>
<span class="ver"><b>17</b></span> <span class="text">τίσιν δὲ προσώχθισεν τεσσεράκοντα ἔτη;&nbsp;&nbsp; οὐχὶ τοῖς ἁμαρτήσασιν, ὧν τὰ κῶλα ἔπεσεν ἐν τῇ ἐρήμῳ;&nbsp;&nbsp;</span>
<span class="ver"><b>18</b></span> <span class="text">τίσιν δὲ ὤμοσεν μὴ εἰσελεύσεσθαι εἰς τὴν κατάπαυσιν αὐτοῦ εἰ μὴ τοῖς ἀπειθήσασιν;&nbsp;&nbsp;</span>
<span class="ver"><b>19</b></span> <span class="text">καὶ βλέπομεν ὅτι οὐκ ἠδυνήθησαν εἰσελθεῖν δι᾽ ἀπιστίαν.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;4</div>
<span class="ver"><b>1</b></span> <span class="text">Φοβηθῶμεν οὖν, μήποτε καταλειπομένης ἐπαγγελίας εἰσελθεῖν εἰς τὴν κατάπαυσιν αὐτοῦ δοκῇ τις ἐξ ὑμῶν ὑστερηκέναι.&nbsp;&nbsp;</span>
<span class="ver"><b>2</b></span> <span class="text">καὶ γάρ ἐσμεν εὐηγγελισμένοι καθάπερ κἀκεῖνοι·&nbsp;&nbsp; ἀλλ᾽ οὐκ ὠφέλησεν ὁ λόγος τῆς ἀκοῆς ἐκείνους μὴ συνκεκερασμένους τῇ πίστει τοῖς ἀκούσασιν.&nbsp;&nbsp;</span>
<span class="ver"><b>3</b></span> <span class="text">Εἰσερχόμεθα γὰρ εἰς κατάπαυσιν οἱ πιστεύσαντες, καθὼς εἴρηκεν·&nbsp;&nbsp; ὡς ὤμοσα ἐν τῇ ὀργῇ μου·&nbsp;&nbsp; εἰ εἰσελεύσονται εἰς τὴν κατάπαυσίν μου, καίτοι τῶν ἔργων ἀπὸ καταβολῆς κόσμου γενηθέντων.&nbsp;&nbsp;</span>
<span class="ver"><b>4</b></span> <span class="text">εἴρηκεν γάρ που περὶ τῆς ἑβδόμης οὕτως·&nbsp;&nbsp; καὶ κατέπαυσεν ὁ θεὸς ἐν τῇ ἡμέρᾳ τῇ ἑβδόμῃ ἀπὸ πάντων τῶν ἔργων αὐτοῦ,</span>
<span class="ver"><b>5</b></span> <span class="text">καὶ ἐν τούτῳ πάλιν·&nbsp;&nbsp; εἰ εἰσελεύσονται εἰς τὴν κατάπαυσίν μου.&nbsp;&nbsp;</span>
<span class="ver"><b>6</b></span> <span class="text">ἐπεὶ οὖν ἀπολείπεται τινὰς εἰσελθεῖν εἰς αὐτήν, καὶ οἱ πρότερον εὐαγγελισθέντες οὐκ εἰσῆλθον δι᾽ ἀπείθειαν,</span>
<span class="ver"><b>7</b></span> <span class="text">πάλιν τινὰ ὁρίζει ἡμέραν, σήμερον, ἐν Δαυὶδ λέγων μετὰ τοσοῦτον χρόνον, καθὼς προείρηται·&nbsp;&nbsp; σήμερον ἐὰν τῆς φωνῆς αὐτοῦ ἀκούσητε, μὴ σκληρύνητε τὰς καρδίας ὑμῶν.&nbsp;&nbsp;</span>
<span class="ver"><b>8</b></span> <span class="text">εἰ γὰρ αὐτοὺς Ἰησοῦς κατέπαυσεν, οὐκ ἂν περὶ ἄλλης ἐλάλει μετὰ ταῦτα ἡμέρας.&nbsp;&nbsp;</span>
<span class="ver"><b>9</b></span> <span class="text">ἄρα ἀπολείπεται σαββατισμὸς τῷ λαῷ τοῦ θεοῦ.&nbsp;&nbsp;</span>
<span class="ver"><b>10</b></span> <span class="text">ὁ γὰρ εἰσελθὼν εἰς τὴν κατάπαυσιν αὐτοῦ καὶ αὐτὸς κατέπαυσεν ἀπὸ τῶν ἔργων αὐτοῦ ὥσπερ ἀπὸ τῶν ἰδίων ὁ θεός.&nbsp;&nbsp;</span>
<span class="ver"><b>11</b></span> <span class="text">Σπουδάσωμεν οὖν εἰσελθεῖν εἰς ἐκείνην τὴν κατάπαυσιν, ἵνα μὴ ἐν τῷ αὐτῷ τις ὑποδείγματι πέσῃ τῆς ἀπειθείας.&nbsp;&nbsp;</span>
<span class="ver"><b>12</b></span> <span class="text">Ζῶν γὰρ ὁ λόγος τοῦ θεοῦ καὶ ἐνεργὴς καὶ τομώτερος ὑπὲρ πᾶσαν μάχαιραν δίστομον καὶ διϊκνούμενος ἄχρι μερισμοῦ ψυχῆς καὶ πνεύματος, ἁρμῶν τε καὶ μυελῶν, καὶ κριτικὸς ἐνθυμήσεων καὶ ἐννοιῶν καρδίας·&nbsp;&nbsp;</span>
<span class="ver"><b>13</b></span> <span class="text">καὶ οὐκ ἔστιν κτίσις ἀφανὴς ἐνώπιον αὐτοῦ, πάντα δὲ γυμνὰ καὶ τετραχηλισμένα τοῖς ὀφθαλμοῖς αὐτοῦ, πρὸς ὃν ἡμῖν ὁ λόγος.&nbsp;&nbsp;</span>
<span class="ver"><b>14</b></span> <span class="text">Ἔχοντες οὖν ἀρχιερέα μέγαν διεληλυθότα τοὺς οὐρανούς, Ἰησοῦν τὸν υἱὸν τοῦ θεοῦ, κρατῶμεν τῆς ὁμολογίας.&nbsp;&nbsp;</span>
<span class="ver"><b>15</b></span> <span class="text">οὐ γὰρ ἔχομεν ἀρχιερέα μὴ δυνάμενον συνπαθῆσαι ταῖς ἀσθενείαις ἡμῶν, πεπειρασμένον δὲ κατὰ πάντα καθ᾽ ὁμοιότητα χωρὶς ἁμαρτίας.&nbsp;&nbsp;</span>
<span class="ver"><b>16</b></span> <span class="text">προσερχώμεθα οὖν μετὰ παρρησίας τῷ θρόνῳ τῆς χάριτος, ἵνα λάβωμεν ἔλεος καὶ χάριν εὕρωμεν εἰς εὔκαιρον βοήθειαν.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;5</div>
<span class="ver"><b>1</b></span> <span class="text">Πᾶς γὰρ ἀρχιερεὺς ἐξ ἀνθρώπων λαμβανόμενος ὑπὲρ ἀνθρώπων καθίσταται τὰ πρὸς τὸν θεόν, ἵνα προσφέρῃ δῶρά καὶ θυσίας ὑπὲρ ἁμαρτιῶν,</span>
<span class="ver"><b>2</b></span> <span class="text">μετριοπαθεῖν δυνάμενος τοῖς ἀγνοοῦσιν καὶ πλανωμένοις, ἐπεὶ καὶ αὐτὸς περίκειται ἀσθένειαν</span>
<span class="ver"><b>3</b></span> <span class="text">καὶ δι᾽ αὐτὴν ὀφείλει, καθὼς περὶ τοῦ λαοῦ, οὕτως καὶ περὶ αὐτοῦ προσφέρειν περὶ ἁμαρτιῶν.&nbsp;&nbsp;</span>
<span class="ver"><b>4</b></span> <span class="text">καὶ οὐχ ἑαυτῷ τις λαμβάνει τὴν τιμὴν ἀλλὰ καλούμενος ὑπὸ τοῦ θεοῦ καθώσπερ καὶ Ἀαρών.&nbsp;&nbsp;</span>
<span class="ver"><b>5</b></span> <span class="text">Οὕτως καὶ ὁ Χριστὸς οὐχ ἑαυτὸν ἐδόξασεν γενηθῆναι ἀρχιερέα ἀλλ᾽ ὁ λαλήσας πρὸς αὐτόν·&nbsp;&nbsp; υἱός μου εἶ σύ, ἐγὼ σήμερον γεγέννηκά σε·&nbsp;&nbsp;</span>
<span class="ver"><b>6</b></span> <span class="text">καθὼς καὶ ἐν ἑτέρῳ λέγει·&nbsp;&nbsp; σὺ ἱερεὺς εἰς τὸν αἰῶνα κατὰ τὴν τάξιν Μελχισέδεκ,</span>
<span class="ver"><b>7</b></span> <span class="text">ὃς ἐν ταῖς ἡμέραις τῆς σαρκὸς αὐτοῦ δεήσεις τε καὶ ἱκετηρίας πρὸς τὸν δυνάμενον σῴζειν αὐτὸν ἐκ θανάτου μετὰ κραυγῆς ἰσχυρᾶς καὶ δακρύων προσενέγκας καὶ εἰσακουσθεὶς ἀπὸ τῆς εὐλαβείας,</span>
<span class="ver"><b>8</b></span> <span class="text">καίπερ ὢν υἱός, ἔμαθεν ἀφ᾽ ὧν ἔπαθεν τὴν ὑπακοήν,</span>
<span class="ver"><b>9</b></span> <span class="text">καὶ τελειωθεὶς ἐγένετο πᾶσιν τοῖς ὑπακούουσιν αὐτῷ αἴτιος σωτηρίας αἰωνίου,</span>
<span class="ver"><b>10</b></span> <span class="text">προσαγορευθεὶς ὑπὸ τοῦ θεοῦ ἀρχιερεὺς κατὰ τὴν τάξιν Μελχισέδεκ.&nbsp;&nbsp;</span>
<span class="ver"><b>11</b></span> <span class="text">Περὶ οὗ πολὺς ἡμῖν ὁ λόγος καὶ δυσερμήνευτος λέγειν, ἐπεὶ νωθροὶ γεγόνατε ταῖς ἀκοαῖς.&nbsp;&nbsp;</span>
<span class="ver"><b>12</b></span> <span class="text">καὶ γὰρ ὀφείλοντες εἶναι διδάσκαλοι διὰ τὸν χρόνον, πάλιν χρείαν ἔχετε τοῦ διδάσκειν ὑμᾶς τινὰ τὰ στοιχεῖα τῆς ἀρχῆς τῶν λογίων τοῦ θεοῦ καὶ γεγόνατε χρείαν ἔχοντες γάλακτος οὐ στερεᾶς τροφῆς.&nbsp;&nbsp;</span>
<span class="ver"><b>13</b></span> <span class="text">πᾶς γὰρ ὁ μετέχων γάλακτος ἄπειρος λόγου δικαιοσύνης, νήπιος γάρ ἐστιν·&nbsp;&nbsp;</span>
<span class="ver"><b>14</b></span> <span class="text">τελείων δέ ἐστιν ἡ στερεὰ τροφή, τῶν διὰ τὴν ἕξιν τὰ αἰσθητήρια γεγυμνασμένα ἐχόντων πρὸς διάκρισιν καλοῦ τε καὶ κακοῦ.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;6</div>
<span class="ver"><b>1</b></span> <span class="text">Διὸ ἀφέντες τὸν τῆς ἀρχῆς τοῦ Χριστοῦ λόγον ἐπὶ τὴν τελειότητα φερώμεθα, μὴ πάλιν θεμέλιον καταβαλλόμενοι μετανοίας ἀπὸ νεκρῶν ἔργων καὶ πίστεως ἐπὶ θεόν,</span>
<span class="ver"><b>2</b></span> <span class="text">βαπτισμῶν διδαχὴν, ἐπιθέσεώς τε χειρῶν, ἀναστάσεώς τε νεκρῶν καὶ κρίματος αἰωνίου.&nbsp;&nbsp;</span>
<span class="ver"><b>3</b></span> <span class="text">καὶ τοῦτο ποιήσομεν, ἐάνπερ ἐπιτρέπῃ ὁ θεός.&nbsp;&nbsp;</span>
<span class="ver"><b>4</b></span> <span class="text">Ἀδύνατον γὰρ τοὺς ἅπαξ φωτισθέντας, γευσαμένους τε τῆς δωρεᾶς τῆς ἐπουρανίου καὶ μετόχους γενηθέντας πνεύματος ἁγίου</span>
<span class="ver"><b>5</b></span> <span class="text">καὶ καλὸν γευσαμένους θεοῦ ῥῆμα δυνάμεις τε μέλλοντος αἰῶνος</span>
<span class="ver"><b>6</b></span> <span class="text">καὶ παραπεσόντας, πάλιν ἀνακαινίζειν εἰς μετάνοιαν, ἀνασταυροῦντας ἑαυτοῖς τὸν υἱὸν τοῦ θεοῦ καὶ παραδειγματίζοντας.&nbsp;&nbsp;</span>
<span class="ver"><b>7</b></span> <span class="text">γῆ γὰρ ἡ πιοῦσα τὸν ἐπ᾽ αὐτῆς ἐρχόμενον πολλάκις ὑετὸν καὶ τίκτουσα βοτάνην εὔθετον ἐκείνοις δι᾽ οὓς καὶ γεωργεῖται, μεταλαμβάνει εὐλογίας ἀπὸ τοῦ θεοῦ·&nbsp;&nbsp;</span>
<span class="ver"><b>8</b></span> <span class="text">ἐκφέρουσα δὲ ἀκάνθας καὶ τριβόλους, ἀδόκιμος καὶ κατάρας ἐγγύς, ἧς τὸ τέλος εἰς καῦσιν.&nbsp;&nbsp;</span>
<span class="ver"><b>9</b></span> <span class="text">Πεπείσμεθα δὲ περὶ ὑμῶν, ἀγαπητοί, τὰ κρείσσονα καὶ ἐχόμενα σωτηρίας, εἰ καὶ οὕτως λαλοῦμεν.&nbsp;&nbsp;</span>
<span class="ver"><b>10</b></span> <span class="text">οὐ γὰρ ἄδικος ὁ θεὸς ἐπιλαθέσθαι τοῦ ἔργου ὑμῶν καὶ τῆς ἀγάπης ἧς ἐνεδείξασθε εἰς τὸ ὄνομα αὐτοῦ, διακονήσαντες τοῖς ἁγίοις καὶ διακονοῦντες.&nbsp;&nbsp;</span>
<span class="ver"><b>11</b></span> <span class="text">ἐπιθυμοῦμεν δὲ ἕκαστον ὑμῶν τὴν αὐτὴν ἐνδείκνυσθαι σπουδὴν πρὸς τὴν πληροφορίαν τῆς ἐλπίδος ἄχρι τέλους,</span>
<span class="ver"><b>12</b></span> <span class="text">ἵνα μὴ νωθροὶ γένησθε, μιμηταὶ δὲ τῶν διὰ πίστεως καὶ μακροθυμίας κληρονομούντων τὰς ἐπαγγελίας.&nbsp;&nbsp;</span>
<span class="ver"><b>13</b></span> <span class="text">Τῷ γὰρ Ἀβραὰμ ἐπαγγειλάμενος ὁ θεός, ἐπεὶ κατ᾽ οὐδενὸς εἶχεν μείζονος ὀμόσαι, ὤμοσεν καθ᾽ ἑαυτοῦ</span>
<span class="ver"><b>14</b></span> <span class="text">λέγων·&nbsp;&nbsp; εἰ μὴν εὐλογῶν εὐλογήσω σε καὶ πληθύνων πληθυνῶ σε·&nbsp;&nbsp;</span>
<span class="ver"><b>15</b></span> <span class="text">καὶ οὕτως μακροθυμήσας ἐπέτυχεν τῆς ἐπαγγελίας.&nbsp;&nbsp;</span>
<span class="ver"><b>16</b></span> <span class="text">ἄνθρωποι γὰρ κατὰ τοῦ μείζονος ὀμνύουσιν, καὶ πάσης αὐτοῖς ἀντιλογίας πέρας εἰς βεβαίωσιν ὁ ὅρκος·&nbsp;&nbsp;</span>
<span class="ver"><b>17</b></span> <span class="text">ἐν ᾧ περισσότερον βουλόμενος ὁ θεὸς ἐπιδεῖξαι τοῖς κληρονόμοις τῆς ἐπαγγελίας τὸ ἀμετάθετον τῆς βουλῆς αὐτοῦ ἐμεσίτευσεν ὅρκῳ,</span>
<span class="ver"><b>18</b></span> <span class="text">ἵνα διὰ δύο πραγμάτων ἀμεταθέτων, ἐν οἷς ἀδύνατον ψεύσασθαι τὸν θεόν, ἰσχυρὰν παράκλησιν ἔχωμεν οἱ καταφυγόντες κρατῆσαι τῆς προκειμένης ἐλπίδος·&nbsp;&nbsp;</span>
<span class="ver"><b>19</b></span> <span class="text">ἣν ὡς ἄγκυραν ἔχομεν τῆς ψυχῆς ἀσφαλῆ τε καὶ βεβαίαν καὶ εἰσερχομένην εἰς τὸ ἐσώτερον τοῦ καταπετάσματος,</span>
<span class="ver"><b>20</b></span> <span class="text">ὅπου πρόδρομος ὑπὲρ ἡμῶν εἰσῆλθεν Ἰησοῦς, κατὰ τὴν τάξιν Μελχισέδεκ ἀρχιερεὺς γενόμενος εἰς τὸν αἰῶνα.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;7</div>
<span class="ver"><b>1</b></span> <span class="text">Οὗτος γὰρ ὁ Μελχισέδεκ, βασιλεὺς Σαλήμ, ἱερεὺς τοῦ θεοῦ τοῦ ὑψίστου, ὁ συναντήσας Ἀβραὰμ ὑποστρέφοντι ἀπὸ τῆς κοπῆς τῶν βασιλέων καὶ εὐλογήσας αὐτόν,</span>
<span class="ver"><b>2</b></span> <span class="text">ᾧ καὶ δεκάτην ἀπὸ πάντων ἐμέρισεν Ἀβραάμ, πρῶτον μὲν ἑρμηνευόμενος βασιλεὺς δικαιοσύνης ἔπειτα δὲ καὶ βασιλεὺς Σαλήμ, ὅ ἐστιν βασιλεὺς εἰρήνης,</span>
<span class="ver"><b>3</b></span> <span class="text">ἀπάτωρ ἀμήτωρ ἀγενεαλόγητος, μήτε ἀρχὴν ἡμερῶν μήτε ζωῆς τέλος ἔχων, ἀφωμοιωμένος δὲ τῷ υἱῷ τοῦ θεοῦ, μένει ἱερεὺς εἰς τὸ διηνεκές.&nbsp;&nbsp;</span>
<span class="ver"><b>4</b></span> <span class="text">Θεωρεῖτε δὲ πηλίκος οὗτος, ᾧ δεκάτην Ἀβραὰμ ἔδωκεν ἐκ τῶν ἀκροθινίων ὁ πατριάρχης.&nbsp;&nbsp;</span>
<span class="ver"><b>5</b></span> <span class="text">καὶ οἱ μὲν ἐκ τῶν υἱῶν Λευεὶ τὴν ἱερατείαν λαμβάνοντες ἐντολὴν ἔχουσιν ἀποδεκατοῦν τὸν λαὸν κατὰ τὸν νόμον, τοῦτ᾽ ἔστιν τοὺς ἀδελφοὺς αὐτῶν, καίπερ ἐξεληλυθότας ἐκ τῆς ὀσφύος Ἀβραάμ·&nbsp;&nbsp;</span>
<span class="ver"><b>6</b></span> <span class="text">ὁ δὲ μὴ γενεαλογούμενος ἐξ αὐτῶν δεδεκάτωκεν Ἀβραὰμ καὶ τὸν ἔχοντα τὰς ἐπαγγελίας εὐλόγηκεν.&nbsp;&nbsp;</span>
<span class="ver"><b>7</b></span> <span class="text">χωρὶς δὲ πάσης ἀντιλογίας τὸ ἔλαττον ὑπὸ τοῦ κρείττονος εὐλογεῖται.&nbsp;&nbsp;</span>
<span class="ver"><b>8</b></span> <span class="text">καὶ ὧδε μὲν δεκάτας ἀποθνῄσκοντες ἄνθρωποι λαμβάνουσιν, ἐκεῖ δὲ μαρτυρούμενος ὅτι ζῇ.&nbsp;&nbsp;</span>
<span class="ver"><b>9</b></span> <span class="text">καὶ ὡς ἔπος εἰπεῖν, δι᾽ Ἀβραὰμ καὶ Λευεὶς ὁ δεκάτας λαμβάνων δεδεκάτωται·&nbsp;&nbsp;</span>
<span class="ver"><b>10</b></span> <span class="text">ἔτι γὰρ ἐν τῇ ὀσφύϊ τοῦ πατρὸς ἦν ὅτε συνήντησεν αὐτῷ Μελχισέδεκ.&nbsp;&nbsp;</span>
<span class="ver"><b>11</b></span> <span class="text">Εἰ μὲν οὖν τελείωσις διὰ τῆς Λευειτικῆς ἱερωσύνης ἦν, ὁ λαὸς γὰρ ἐπ᾽ αὐτῆς νενομοθέτηται, τίς ἔτι χρεία κατὰ τὴν τάξιν Μελχισέδεκ ἕτερον ἀνίστασθαι ἱερέα καὶ οὐ κατὰ τὴν τάξιν Ἀαρὼν λέγεσθαι;&nbsp;&nbsp;</span>
<span class="ver"><b>12</b></span> <span class="text">μετατιθεμένης γὰρ τῆς ἱερωσύνης ἐξ ἀνάγκης καὶ νόμου μετάθεσις γίνεται.&nbsp;&nbsp;</span>
<span class="ver"><b>13</b></span> <span class="text">ἐφ᾽ ὃν γὰρ λέγεται ταῦτα, φυλῆς ἑτέρας μετέσχηκεν, ἀφ᾽ ἧς οὐδεὶς προσέσχηκεν τῷ θυσιαστηρίῳ·&nbsp;&nbsp;</span>
<span class="ver"><b>14</b></span> <span class="text">πρόδηλον γὰρ ὅτι ἐξ Ἰούδα ἀνατέταλκεν ὁ κύριος ἡμῶν, εἰς ἣν φυλὴν περὶ ἱερέων οὐδὲν Μωϋσῆς ἐλάλησεν.&nbsp;&nbsp;</span>
<span class="ver"><b>15</b></span> <span class="text">καὶ περισσότερον ἔτι κατάδηλόν ἐστιν, εἰ κατὰ τὴν ὁμοιότητα Μελχισέδεκ ἀνίσταται ἱερεὺς ἕτερος,</span>
<span class="ver"><b>16</b></span> <span class="text">ὃς οὐ κατὰ νόμον ἐντολῆς σαρκίνης γέγονεν ἀλλὰ κατὰ δύναμιν ζωῆς ἀκαταλύτου.&nbsp;&nbsp;</span>
<span class="ver"><b>17</b></span> <span class="text">μαρτυρεῖται γὰρ ὅτι σὺ ἱερεὺς εἰς τὸν αἰῶνα κατὰ τὴν τάξιν Μελχισέδεκ.&nbsp;&nbsp;</span>
<span class="ver"><b>18</b></span> <span class="text">ἀθέτησις μὲν γὰρ γίνεται προαγούσης ἐντολῆς διὰ τὸ αὐτῆς ἀσθενὲς καὶ ἀνωφελές</span>
<span class="ver"><b>19</b></span> <span class="text">οὐδὲν γὰρ ἐτελείωσεν ὁ νόμος – ἐπεισαγωγὴ δὲ κρείττονος ἐλπίδος δι᾽ ἧς ἐγγίζομεν τῷ θεῷ.&nbsp;&nbsp;</span>
<span class="ver"><b>20</b></span> <span class="text">Καὶ καθ᾽ ὅσον οὐ χωρὶς ὁρκωμοσίας·&nbsp;&nbsp; οἱ μὲν γὰρ χωρὶς ὁρκωμοσίας εἰσὶν ἱερεῖς γεγονότες,</span>
<span class="ver"><b>21</b></span> <span class="text">ὁ δὲ μετὰ ὁρκωμοσίας διὰ τοῦ λέγοντος πρὸς αὐτόν·&nbsp;&nbsp; ὤμοσεν κύριος καὶ οὐ μεταμεληθήσεται·&nbsp;&nbsp; σὺ ἱερεὺς εἰς τὸν αἰῶνα.&nbsp;&nbsp;</span>
<span class="ver"><b>22</b></span> <span class="text">κατὰ τοσοῦτο καὶ κρείττονος διαθήκης γέγονεν ἔγγυος Ἰησοῦς.&nbsp;&nbsp;</span>
<span class="ver"><b>23</b></span> <span class="text">Καὶ οἱ μὲν πλείονές εἰσιν γεγονότες ἱερεῖς διὰ τὸ θανάτῳ κωλύεσθαι παραμένειν·&nbsp;&nbsp;</span>
<span class="ver"><b>24</b></span> <span class="text">ὁ δὲ διὰ τὸ μένειν αὐτὸν εἰς τὸν αἰῶνα ἀπαράβατον ἔχει τὴν ἱερωσύνην·&nbsp;&nbsp;</span>
<span class="ver"><b>25</b></span> <span class="text">ὅθεν καὶ σῴζειν εἰς τὸ παντελὲς δύναται τοὺς προσερχομένους δι᾽ αὐτοῦ τῷ θεῷ, πάντοτε ζῶν εἰς τὸ ἐντυγχάνειν ὑπὲρ αὐτῶν.&nbsp;&nbsp;</span>
<span class="ver"><b>26</b></span> <span class="text">Τοιοῦτος γὰρ ἡμῖν καὶ ἔπρεπεν ἀρχιερεύς, ὅσιος ἄκακος ἀμίαντος, κεχωρισμένος ἀπὸ τῶν ἁμαρτωλῶν καὶ ὑψηλότερος τῶν οὐρανῶν γενόμενος,</span>
<span class="ver"><b>27</b></span> <span class="text">ὃς οὐκ ἔχει καθ᾽ ἡμέραν ἀνάγκην, ὥσπερ οἱ ἀρχιερεῖς, πρότερον ὑπὲρ τῶν ἰδίων ἁμαρτιῶν θυσίας ἀναφέρειν ἔπειτα τῶν τοῦ λαοῦ·&nbsp;&nbsp; τοῦτο γὰρ ἐποίησεν ἐφάπαξ ἑαυτὸν ἀνενέγκας.&nbsp;&nbsp;</span>
<span class="ver"><b>28</b></span> <span class="text">ὁ νόμος γὰρ ἀνθρώπους καθίστησιν ἀρχιερεῖς ἔχοντας ἀσθένειαν, ὁ λόγος δὲ τῆς ὁρκωμοσίας τῆς μετὰ τὸν νόμον υἱὸν εἰς τὸν αἰῶνα τετελειωμένον.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;8</div>
<span class="ver"><b>1</b></span> <span class="text">Κεφάλαιον δὲ ἐπὶ τοῖς λεγομένοις, τοιοῦτον ἔχομεν ἀρχιερέα, ὃς ἐκάθισεν ἐν δεξιᾷ τοῦ θρόνου τῆς μεγαλωσύνης ἐν τοῖς οὐρανοῖς,</span>
<span class="ver"><b>2</b></span> <span class="text">τῶν ἁγίων λειτουργὸς καὶ τῆς σκηνῆς τῆς ἀληθινῆς, ἣν ἔπηξεν ὁ κύριος, οὐκ ἄνθρωπος.&nbsp;&nbsp;</span>
<span class="ver"><b>3</b></span> <span class="text">Πᾶς γὰρ ἀρχιερεὺς εἰς τὸ προσφέρειν δῶρά τε καὶ θυσίας καθίσταται·&nbsp;&nbsp; ὅθεν ἀναγκαῖον ἔχειν τι καὶ τοῦτον ὃ προσενέγκῃ.&nbsp;&nbsp;</span>
<span class="ver"><b>4</b></span> <span class="text">εἰ μὲν οὖν ἦν ἐπὶ γῆς, οὐδ᾽ ἂν ἦν ἱερεύς, ὄντων τῶν προσφερόντων κατὰ νόμον τὰ δῶρα·&nbsp;&nbsp;</span>
<span class="ver"><b>5</b></span> <span class="text">οἵτινες ὑποδείγματι καὶ σκιᾷ λατρεύουσιν τῶν ἐπουρανίων, καθὼς κεχρημάτισται Μωϋσῆς μέλλων ἐπιτελεῖν τὴν σκηνήν·&nbsp;&nbsp; ὅρα γάρ φησιν, ποιήσεις πάντα κατὰ τὸν τύπον τὸν δειχθέντα σοι ἐν τῷ ὄρει·&nbsp;&nbsp;</span>
<span class="ver"><b>6</b></span> <span class="text">νυνὶ δὲ διαφορωτέρας τέτυχεν λειτουργίας, ὅσῳ καὶ κρείττονός ἐστιν διαθήκης μεσίτης, ἥτις ἐπὶ κρείττοσιν ἐπαγγελίαις νενομοθέτηται.&nbsp;&nbsp;</span>
<span class="ver"><b>7</b></span> <span class="text">Εἰ γὰρ ἡ πρώτη ἐκείνη ἦν ἄμεμπτος, οὐκ ἂν δευτέρας ἐζητεῖτο τόπος.&nbsp;&nbsp;</span>
<span class="ver"><b>8</b></span> <span class="text">μεμφόμενος γὰρ αὐτοῖς λέγει·&nbsp;&nbsp; ἰδοὺ ἡμέραι ἔρχονται, λέγει κύριος, καὶ συντελέσω ἐπὶ τὸν οἶκον Ἰσραὴλ καὶ ἐπὶ τὸν οἶκον Ἰούδα διαθήκην καινήν,</span>
<span class="ver"><b>9</b></span> <span class="text">οὐ κατὰ τὴν διαθήκην, ἣν ἐποίησα τοῖς πατράσιν αὐτῶν ἐν ἡμέρᾳ ἐπιλαβομένου μου τῆς χειρὸς αὐτῶν ἐξαγαγεῖν αὐτοὺς ἐκ γῆς Αἰγύπτου, ὅτι αὐτοὶ οὐκ ἐνέμειναν ἐν τῇ διαθήκῃ μου, κἀγὼ ἠμέλησα αὐτῶν, λέγει κύριος·&nbsp;&nbsp;</span>
<span class="ver"><b>10</b></span> <span class="text">ὅτι αὕτη ἡ διαθήκη, ἣν διαθήσομαι τῷ οἴκῳ Ἰσραὴλ μετὰ τὰς ἡμέρας ἐκείνας, λέγει κύριος·&nbsp;&nbsp; διδοὺς νόμους μου εἰς τὴν διάνοιαν αὐτῶν καὶ ἐπὶ καρδίας αὐτῶν ἐπιγράψω αὐτούς, καὶ ἔσομαι αὐτοῖς εἰς θεόν, καὶ αὐτοὶ ἔσονταί μοι εἰς λαόν·&nbsp;&nbsp;</span>
<span class="ver"><b>11</b></span> <span class="text">καὶ οὐ μὴ διδάξωσιν ἕκαστος τὸν πολίτην αὐτοῦ καὶ ἕκαστος τὸν ἀδελφὸν αὐτοῦ λέγων·&nbsp;&nbsp; γνῶθι τὸν κύριον, ὅτι πάντες εἰδήσουσίν με ἀπὸ μικροῦ ἕως μεγάλου αὐτῶν,</span>
<span class="ver"><b>12</b></span> <span class="text">ὅτι ἵλεως ἔσομαι ταῖς ἀδικίαις αὐτῶν καὶ τῶν ἁμαρτιῶν αὐτῶν οὐ μὴ μνησθῶ ἔτι.&nbsp;&nbsp;</span>
<span class="ver"><b>13</b></span> <span class="text">ἐν τῷ λέγειν καινὴν πεπαλαίωκεν τὴν πρώτην·&nbsp;&nbsp; τὸ δὲ παλαιούμενον καὶ γηράσκον ἐγγὺς ἀφανισμοῦ.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;9</div>
<span class="ver"><b>1</b></span> <span class="text">Εἶχεν μὲν οὖν ἡ πρώτη δικαιώματα λατρείας τό τε ἅγιον κοσμικόν.&nbsp;&nbsp;</span>
<span class="ver"><b>2</b></span> <span class="text">σκηνὴ γὰρ κατεσκευάσθη ἡ πρώτη ἐν ᾗ ἥ τε λυχνία καὶ ἡ τράπεζα καὶ ἡ πρόθεσις τῶν ἄρτων, ἥτις λέγεται Ἅγια·&nbsp;&nbsp;</span>
<span class="ver"><b>3</b></span> <span class="text">μετὰ δὲ τὸ δεύτερον καταπέτασμα σκηνὴ ἡ λεγομένη Ἅγια Ἁγίων,</span>
<span class="ver"><b>4</b></span> <span class="text">χρυσοῦν ἔχουσα θυμιατήριον καὶ τὴν κιβωτὸν τῆς διαθήκης περικεκαλυμμένην πάντοθεν χρυσίῳ, ἐν ᾗ στάμνος χρυσῆ ἔχουσα τὸ μάννα καὶ ἡ ῥάβδος Ἀαρὼν ἡ βλαστήσασα καὶ αἱ πλάκες τῆς διαθήκης,</span>
<span class="ver"><b>5</b></span> <span class="text">ὑπεράνω δὲ αὐτῆς Χερουβεὶν δόξης κατασκιάζοντα τὸ ἱλαστήριον·&nbsp;&nbsp; περὶ ὧν οὐκ ἔστιν νῦν λέγειν κατὰ μέρος.&nbsp;&nbsp;</span>
<span class="ver"><b>6</b></span> <span class="text">Τούτων δὲ οὕτως κατεσκευασμένων εἰς μὲν τὴν πρώτην σκηνὴν διὰ παντὸς εἰσίασιν οἱ ἱερεῖς τὰς λατρείας ἐπιτελοῦντες,</span>
<span class="ver"><b>7</b></span> <span class="text">εἰς δὲ τὴν δευτέραν ἅπαξ τοῦ ἐνιαυτοῦ μόνος ὁ ἀρχιερεύς, οὐ χωρὶς αἵματος ὃ προσφέρει ὑπὲρ ἑαυτοῦ καὶ τῶν τοῦ λαοῦ ἀγνοημάτων,</span>
<span class="ver"><b>8</b></span> <span class="text">τοῦτο δηλοῦντος τοῦ πνεύματος τοῦ ἁγίου, μήπω πεφανερῶσθαι τὴν τῶν ἁγίων ὁδὸν ἔτι τῆς πρώτης σκηνῆς ἐχούσης στάσιν,</span>
<span class="ver"><b>9</b></span> <span class="text">ἥτις παραβολὴ εἰς τὸν καιρὸν τὸν ἐνεστηκότα, καθ᾽ ἣν δῶρά τε καὶ θυσίαι προσφέρονται μὴ δυνάμεναι κατὰ συνείδησιν τελειῶσαι τὸν λατρεύοντα,</span>
<span class="ver"><b>10</b></span> <span class="text">μόνον ἐπὶ βρώμασιν καὶ πόμασιν καὶ διαφόροις βαπτισμοῖς, δικαιώματα σαρκὸς μέχρι καιροῦ διορθώσεως ἐπικείμενα.&nbsp;&nbsp;</span>
<span class="ver"><b>11</b></span> <span class="text">Χριστὸς δὲ παραγενόμενος ἀρχιερεὺς τῶν γενομένων ἀγαθῶν διὰ τῆς μείζονος καὶ τελειοτέρας σκηνῆς οὐ χειροποιήτου, τοῦτ᾽ ἔστιν οὐ ταύτης τῆς κτίσεως,</span>
<span class="ver"><b>12</b></span> <span class="text">οὐδὲ δι᾽ αἵματος τράγων καὶ μόσχων διὰ δὲ τοῦ ἰδίου αἵματος εἰσῆλθεν ἐφάπαξ εἰς τὰ ἅγια αἰωνίαν λύτρωσιν εὑράμενος.&nbsp;&nbsp;</span>
<span class="ver"><b>13</b></span> <span class="text">εἰ γὰρ τὸ αἷμα τράγων καὶ ταύρων καὶ σποδὸς δαμάλεως ῥαντίζουσα τοὺς κεκοινωμένους ἁγιάζει πρὸς τὴν τῆς σαρκὸς καθαρότητα,</span>
<span class="ver"><b>14</b></span> <span class="text">πόσῳ μᾶλλον τὸ αἷμα τοῦ Χριστοῦ, ὃς διὰ πνεύματος αἰωνίου ἑαυτὸν προσήνεγκεν ἄμωμον τῷ θεῷ, καθαριεῖ τὴν συνείδησιν ὑμῶν ἀπὸ νεκρῶν ἔργων εἰς τὸ λατρεύειν θεῷ ζῶντι.&nbsp;&nbsp;</span>
<span class="ver"><b>15</b></span> <span class="text">Καὶ διὰ τοῦτο διαθήκης καινῆς μεσίτης ἐστίν, ὅπως θανάτου γενομένου εἰς ἀπολύτρωσιν τῶν ἐπὶ τῇ πρώτῃ διαθήκῃ παραβάσεων τὴν ἐπαγγελίαν λάβωσιν οἱ κεκλημένοι τῆς αἰωνίου κληρονομίας.&nbsp;&nbsp;</span>
<span class="ver"><b>16</b></span> <span class="text">Ὅπου γὰρ διαθήκη, θάνατον ἀνάγκη φέρεσθαι τοῦ διαθεμένου·&nbsp;&nbsp;</span>
<span class="ver"><b>17</b></span> <span class="text">διαθήκη γὰρ ἐπὶ νεκροῖς βεβαία, ἐπεὶ μήποτε ἰσχύει ὅτε ζῇ ὁ διαθέμενος.&nbsp;&nbsp;</span>
<span class="ver"><b>18</b></span> <span class="text">ὅθεν οὐδ ἡ πρώτη χωρὶς αἵματος ἐνκεκαίνισται·&nbsp;&nbsp;</span>
<span class="ver"><b>19</b></span> <span class="text">λαληθείσης γὰρ πάσης ἐντολῆς κατὰ τὸν νόμον ὑπὸ Μωϋσέως παντὶ τῷ λαῷ, λαβὼν τὸ αἷμα τῶν μόσχων καὶ τῶν τράγων μετὰ ὕδατος καὶ ἐρίου κοκκίνου καὶ ὑσσώπου αὐτό τε τὸ βιβλίον καὶ πάντα τὸν λαὸν ἐράντισεν</span>
<span class="ver"><b>20</b></span> <span class="text">λέγων·&nbsp;&nbsp; τοῦτο τὸ αἷμα τῆς διαθήκης ἧς ἐνετείλατο πρὸς ὑμᾶς ὁ θεός.&nbsp;&nbsp;</span>
<span class="ver"><b>21</b></span> <span class="text">καὶ τὴν σκηνὴν δὲ καὶ πάντα τὰ σκεύη τῆς λειτουργίας τῷ αἵματι ὁμοίως ἐράντισεν.&nbsp;&nbsp;</span>
<span class="ver"><b>22</b></span> <span class="text">καὶ σχεδὸν ἐν αἵματι πάντα καθαρίζεται κατὰ τὸν νόμον καὶ χωρὶς αἱματεκχυσίας οὐ γίνεται ἄφεσις.&nbsp;&nbsp;</span>
<span class="ver"><b>23</b></span> <span class="text">Ἀνάγκη οὖν τὰ μὲν ὑποδείγματα τῶν ἐν τοῖς οὐρανοῖς τούτοις καθαρίζεσθαι, αὐτὰ δὲ τὰ ἐπουράνια κρείττοσιν θυσίαις παρὰ ταύτας.&nbsp;&nbsp;</span>
<span class="ver"><b>24</b></span> <span class="text">οὐ γὰρ εἰς χειροποίητα εἰσῆλθεν ἅγια Χριστός, ἀντίτυπα τῶν ἀληθινῶν, ἀλλ᾽ εἰς αὐτὸν τὸν οὐρανόν, νῦν ἐμφανισθῆναι τῷ προσώπῳ τοῦ θεοῦ ὑπὲρ ἡμῶν·&nbsp;&nbsp;</span>
<span class="ver"><b>25</b></span> <span class="text">οὐδ᾽ ἵνα πολλάκις προσφέρῃ ἑαυτόν, ὥσπερ ὁ ἀρχιερεὺς εἰσέρχεται εἰς τὰ ἅγια κατ᾽ ἐνιαυτὸν ἐν αἵματι ἀλλοτρίῳ,</span>
<span class="ver"><b>26</b></span> <span class="text">ἐπεὶ ἔδει αὐτὸν πολλάκις παθεῖν ἀπὸ καταβολῆς κόσμου·&nbsp;&nbsp; νυνὶ δὲ ἅπαξ ἐπὶ συντελείᾳ τῶν αἰώνων εἰς ἀθέτησιν ἁμαρτίας διὰ τῆς θυσίας αὐτοῦ πεφανέρωται.&nbsp;&nbsp;</span>
<span class="ver"><b>27</b></span> <span class="text">καὶ καθ᾽ ὅσον ἀπόκειται τοῖς ἀνθρώποις ἅπαξ ἀποθανεῖν, μετὰ δὲ τοῦτο κρίσις,</span>
<span class="ver"><b>28</b></span> <span class="text">οὕτως καὶ ὁ Χριστὸς ἅπαξ προσενεχθεὶς εἰς τὸ πολλῶν ἀνενεγκεῖν ἁμαρτίας ἐκ δευτέρου χωρὶς ἁμαρτίας ὀφθήσεται τοῖς αὐτὸν ἀπεκδεχομένοις εἰς σωτηρίαν.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;10</div>
<span class="ver"><b>1</b></span> <span class="text">Σκιὰν γὰρ ἔχων ὁ νόμος τῶν μελλόντων ἀγαθῶν, οὐκ αὐτὴν τὴν εἰκόνα τῶν πραγμάτων, κατ᾽ ἐνιαυτὸν ταῖς αὐταῖς θυσίαις ἃς προσφέρουσιν εἰς τὸ διηνεκὲς οὐδέποτε δύναται τοὺς προσερχομένους τελειῶσαι·&nbsp;&nbsp;</span>
<span class="ver"><b>2</b></span> <span class="text">ἐπεὶ οὐκ ἂν ἐπαύσαντο προσφερόμεναι διὰ τὸ μηδεμίαν ἔχειν ἔτι συνείδησιν ἁμαρτιῶν τοὺς λατρεύοντας ἅπαξ κεκαθαρισμένους;&nbsp;&nbsp;</span>
<span class="ver"><b>3</b></span> <span class="text">ἀλλ᾽ ἐν αὐταῖς ἀνάμνησις ἁμαρτιῶν κατ᾽ ἐνιαυτόν·&nbsp;&nbsp;</span>
<span class="ver"><b>4</b></span> <span class="text">ἀδύνατον γὰρ αἷμα ταύρων καὶ τράγων ἀφαιρεῖν ἁμαρτίας.&nbsp;&nbsp;</span>
<span class="ver"><b>5</b></span> <span class="text">Διὸ εἰσερχόμενος εἰς τὸν κόσμον λέγει·&nbsp;&nbsp; θυσίαν καὶ προσφορὰν οὐκ ἠθέλησας, σῶμα δὲ κατηρτίσω μοι·&nbsp;&nbsp;</span>
<span class="ver"><b>6</b></span> <span class="text">ὁλοκαυτώματα καὶ περὶ ἁμαρτίας οὐκ εὐδόκησας.&nbsp;&nbsp;</span>
<span class="ver"><b>7</b></span> <span class="text">τότε εἶπον·&nbsp;&nbsp; ἰδοὺ ἥκω, ἐν κεφαλίδι βιβλίου γέγραπται περὶ ἐμοῦ, τοῦ ποιῆσαι ὁ θεὸς τὸ θέλημά σου.&nbsp;&nbsp;</span>
<span class="ver"><b>8</b></span> <span class="text">ἀνώτερον λέγων ὅτι θυσίας καὶ προσφορὰς καὶ ὁλοκαυτώματα καὶ περὶ ἁμαρτίας οὐκ ἠθέλησας οὐδὲ εὐδόκησας, αἵτινες κατὰ νόμον προσφέρονται,</span>
<span class="ver"><b>9</b></span> <span class="text">τότε εἴρηκεν·&nbsp;&nbsp; ἰδοὺ ἥκω τοῦ ποιῆσαι τὸ θέλημά σου.&nbsp;&nbsp; ἀναιρεῖ τὸ πρῶτον ἵνα τὸ δεύτερον στήσῃ,</span>
<span class="ver"><b>10</b></span> <span class="text">ἐν ᾧ θελήματι ἡγιασμένοι ἐσμὲν διὰ τῆς προσφορᾶς τοῦ σώματος Ἰησοῦ Χριστοῦ ἐφάπαξ.&nbsp;&nbsp;</span>
<span class="ver"><b>11</b></span> <span class="text">Καὶ πᾶς μὲν ἱερεὺς ἕστηκεν καθ᾽ ἡμέραν λειτουργῶν καὶ τὰς αὐτὰς πολλάκις προσφέρων θυσίας, αἵτινες οὐδέποτε δύνανται περιελεῖν ἁμαρτίας,</span>
<span class="ver"><b>12</b></span> <span class="text">οὗτος δὲ μίαν ὑπὲρ ἁμαρτιῶν προσενέγκας θυσίαν εἰς τὸ διηνεκὲς ἐκάθισεν ἐν δεξιᾷ τοῦ θεοῦ,</span>
<span class="ver"><b>13</b></span> <span class="text">τὸ λοιπὸν ἐκδεχόμενος ἕως τεθῶσιν οἱ ἐχθροὶ αὐτοῦ ὑποπόδιον τῶν ποδῶν αὐτοῦ.&nbsp;&nbsp;</span>
<span class="ver"><b>14</b></span> <span class="text">μιᾷ γὰρ προσφορᾷ τετελείωκεν εἰς τὸ διηνεκὲς τοὺς ἁγιαζομένους.&nbsp;&nbsp;</span>
<span class="ver"><b>15</b></span> <span class="text">Μαρτυρεῖ δὲ ἡμῖν καὶ τὸ πνεῦμα τὸ ἅγιον·&nbsp;&nbsp; μετὰ γὰρ τὸ εἰρηκέναι·&nbsp;&nbsp;</span>
<span class="ver"><b>16</b></span> <span class="text">αὕτη ἡ διαθήκη ἣν διαθήσομαι πρὸς αὐτοὺς μετὰ τὰς ἡμέρας ἐκείνας, λέγει κύριος·&nbsp;&nbsp; διδοὺς νόμους μου ἐπὶ καρδίας αὐτῶν καὶ ἐπὶ τὴν διάνοιαν αὐτῶν ἐπιγράψω αὐτούς,</span>
<span class="ver"><b>17</b></span> <span class="text">καὶ τῶν ἁμαρτιῶν αὐτῶν καὶ τῶν ἀνομιῶν αὐτῶν οὐ μὴ μνησθήσομαι ἔτι.&nbsp;&nbsp;</span>
<span class="ver"><b>18</b></span> <span class="text">ὅπου δὲ ἄφεσις τούτων, οὐκέτι προσφορὰ περὶ ἁμαρτίας.&nbsp;&nbsp;</span>
<span class="ver"><b>19</b></span> <span class="text">Ἔχοντες οὖν, ἀδελφοί, παρρησίαν εἰς τὴν εἴσοδον τῶν ἁγίων ἐν τῷ αἵματι Ἰησοῦ,</span>
<span class="ver"><b>20</b></span> <span class="text">ἣν ἐνεκαίνισεν ἡμῖν ὁδὸν πρόσφατον καὶ ζῶσαν διὰ τοῦ καταπετάσματος, τοῦτ᾽ ἔστιν τῆς σαρκὸς αὐτοῦ,</span>
<span class="ver"><b>21</b></span> <span class="text">καὶ ἱερέα μέγαν ἐπὶ τὸν οἶκον τοῦ θεοῦ,</span>
<span class="ver"><b>22</b></span> <span class="text">προσερχώμεθα μετὰ ἀληθινῆς καρδίας ἐν πληροφορίᾳ πίστεως ῥεραντισμένοι τὰς καρδίας ἀπὸ συνειδήσεως πονηρᾶς καὶ λελουμένοι τὸ σῶμα ὕδατι καθαρῷ·&nbsp;&nbsp;</span>
<span class="ver"><b>23</b></span> <span class="text">κατέχωμεν τὴν ὁμολογίαν τῆς ἐλπίδος ἀκλινῆ, πιστὸς γὰρ ὁ ἐπαγγειλάμενος,</span>
<span class="ver"><b>24</b></span> <span class="text">καὶ κατανοῶμεν ἀλλήλους εἰς παροξυσμὸν ἀγάπης καὶ καλῶν ἔργων,</span>
<span class="ver"><b>25</b></span> <span class="text">μὴ ἐγκαταλείποντες τὴν ἐπισυναγωγὴν ἑαυτῶν, καθὼς ἔθος τισίν, ἀλλὰ παρακαλοῦντες, καὶ τοσούτῳ μᾶλλον ὅσῳ βλέπετε ἐγγίζουσαν τὴν ἡμέραν.&nbsp;&nbsp;</span>
<span class="ver"><b>26</b></span> <span class="text">Ἑκουσίως γὰρ ἁμαρτανόντων ἡμῶν μετὰ τὸ λαβεῖν τὴν ἐπίγνωσιν τῆς ἀληθείας, οὐκέτι περὶ ἁμαρτιῶν ἀπολείπεται θυσία,</span>
<span class="ver"><b>27</b></span> <span class="text">φοβερὰ δέ τις ἐκδοχὴ κρίσεως καὶ πυρὸς ζῆλος ἐσθίειν μέλλοντος τοὺς ὑπεναντίους.&nbsp;&nbsp;</span>
<span class="ver"><b>28</b></span> <span class="text">ἀθετήσας τις νόμον Μωϋσέως χωρὶς οἰκτιρμῶν ἐπὶ δυσὶν ἢ τρισὶν μάρτυσιν ἀποθνῄσκει·&nbsp;&nbsp;</span>
<span class="ver"><b>29</b></span> <span class="text">πόσῳ δοκεῖτε χείρονος ἀξιωθήσεται τιμωρίας ὁ τὸν υἱὸν τοῦ θεοῦ καταπατήσας καὶ τὸ αἷμα τῆς διαθήκης κοινὸν ἡγησάμενος, ἐν ᾧ ἡγιάσθη, καὶ τὸ πνεῦμα τῆς χάριτος ἐνυβρίσας;&nbsp;&nbsp;</span>
<span class="ver"><b>30</b></span> <span class="text">οἴδαμεν γὰρ τὸν εἰπόντα·&nbsp;&nbsp; ἐμοὶ ἐκδίκησις, ἐγὼ ἀνταποδώσω.&nbsp;&nbsp; καὶ πάλιν·&nbsp;&nbsp; κρινεῖ κύριος τὸν λαὸν αὐτοῦ.&nbsp;&nbsp;</span>
<span class="ver"><b>31</b></span> <span class="text">φοβερὸν τὸ ἐμπεσεῖν εἰς χεῖρας θεοῦ ζῶντος.&nbsp;&nbsp;</span>
<span class="ver"><b>32</b></span> <span class="text">Ἀναμιμνῄσκεσθε δὲ τὰς πρότερον ἡμέρας, ἐν αἷς φωτισθέντες πολλὴν ἄθλησιν ὑπεμείνατε παθημάτων,</span>
<span class="ver"><b>33</b></span> <span class="text">τοῦτο μὲν ὀνειδισμοῖς τε καὶ θλίψεσιν θεατριζόμενοι, τοῦτο δὲ κοινωνοὶ τῶν οὕτως ἀναστρεφομένων γενηθέντες.&nbsp;&nbsp;</span>
<span class="ver"><b>34</b></span> <span class="text">καὶ γὰρ τοῖς δεσμίοις συνεπαθήσατε καὶ τὴν ἁρπαγὴν τῶν ὑπαρχόντων ὑμῶν μετὰ χαρᾶς προσεδέξασθε γινώσκοντες ἔχειν ἑαυτοὺς κρείσσονα ὕπαρξιν καὶ μένουσαν.&nbsp;&nbsp;</span>
<span class="ver"><b>35</b></span> <span class="text">Μὴ ἀποβάλητε οὖν τὴν παρρησίαν ὑμῶν, ἥτις ἔχει μεγάλην μισθαποδοσίαν.&nbsp;&nbsp;</span>
<span class="ver"><b>36</b></span> <span class="text">ὑπομονῆς γὰρ ἔχετε χρείαν ἵνα τὸ θέλημα τοῦ θεοῦ ποιήσαντες κομίσησθε τὴν ἐπαγγελίαν.&nbsp;&nbsp;</span>
<span class="ver"><b>37</b></span> <span class="text">ἔτι γὰρ μικρὸν ὅσον ὅσον, ὁ ἐρχόμενος ἥξει καὶ οὐ χρονίσει·&nbsp;&nbsp;</span>
<span class="ver"><b>38</b></span> <span class="text">ὁ δὲ δίκαιός μου ἐκ πίστεως ζήσεται, καὶ ἐὰν ὑποστείληται, οὐκ εὐδοκεῖ ἡ ψυχή μου ἐν αὐτῷ.&nbsp;&nbsp;</span>
<span class="ver"><b>39</b></span> <span class="text">ἡμεῖς δὲ οὐκ ἐσμὲν ὑποστολῆς εἰς ἀπώλειαν ἀλλὰ πίστεως εἰς περιποίησιν ψυχῆς.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;11</div>
<span class="ver"><b>1</b></span> <span class="text">Ἔστιν δὲ πίστις ἐλπιζομένων ὑπόστασις, πραγμάτων ἔλεγχος οὐ βλεπομένων.&nbsp;&nbsp;</span>
<span class="ver"><b>2</b></span> <span class="text">ἐν ταύτῃ γὰρ ἐμαρτυρήθησαν οἱ πρεσβύτεροι.&nbsp;&nbsp;</span>
<span class="ver"><b>3</b></span> <span class="text">Πίστει νοοῦμεν κατηρτίσθαι τοὺς αἰῶνας ῥήματι θεοῦ, εἰς τὸ μὴ ἐκ φαινομένων τὸ βλεπόμενον γεγονέναι.&nbsp;&nbsp;</span>
<span class="ver"><b>4</b></span> <span class="text">Πίστει πλείονα θυσίαν Ἅβελ παρὰ Κάϊν προσήνεγκεν τῷ θεῷ, δι᾽ ἧς ἐμαρτυρήθη εἶναι δίκαιος, μαρτυροῦντος ἐπὶ τοῖς δώροις αὐτοῦ τοῦ θεοῦ, καὶ δι᾽ αὐτῆς ἀποθανὼν ἔτι λαλεῖ.&nbsp;&nbsp;</span>
<span class="ver"><b>5</b></span> <span class="text">Πίστει Ἑνὼχ μετετέθη τοῦ μὴ ἰδεῖν θάνατον, καὶ οὐχ ηὑρίσκετο διότι μετέθηκεν αὐτὸν ὁ θεός.&nbsp;&nbsp; πρὸ γὰρ τῆς μεταθέσεως μεμαρτύρηται εὐηρεστηκέναι τῷ θεῷ·&nbsp;&nbsp;</span>
<span class="ver"><b>6</b></span> <span class="text">χωρὶς δὲ πίστεως ἀδύνατον εὐαρεστῆσαι·&nbsp;&nbsp; πιστεῦσαι γὰρ δεῖ τὸν προσερχόμενον τῷ θεῷ ὅτι ἔστιν καὶ τοῖς ἐκζητοῦσιν αὐτὸν μισθαποδότης γίνεται.&nbsp;&nbsp;</span>
<span class="ver"><b>7</b></span> <span class="text">Πίστει χρηματισθεὶς Νῶε περὶ τῶν μηδέπω βλεπομένων, εὐλαβηθεὶς κατεσκεύασεν κιβωτὸν εἰς σωτηρίαν τοῦ οἴκου αὐτοῦ δι᾽ ἧς κατέκρινεν τὸν κόσμον, καὶ τῆς κατὰ πίστιν δικαιοσύνης ἐγένετο κληρονόμος.&nbsp;&nbsp;</span>
<span class="ver"><b>8</b></span> <span class="text">Πίστει καλούμενος Ἀβραὰμ ὑπήκουσεν ἐξελθεῖν εἰς τόπον ὃν ἤμελλεν λαμβάνειν εἰς κληρονομίαν, καὶ ἐξῆλθεν μὴ ἐπιστάμενος ποῦ ἔρχεται.&nbsp;&nbsp;</span>
<span class="ver"><b>9</b></span> <span class="text">Πίστει παρῴκησεν εἰς γῆν τῆς ἐπαγγελίας ὡς ἀλλοτρίαν ἐν σκηναῖς κατοικήσας μετὰ Ἰσαὰκ καὶ Ἰακὼβ τῶν συνκληρονόμων τῆς ἐπαγγελίας τῆς αὐτῆς·&nbsp;&nbsp;</span>
<span class="ver"><b>10</b></span> <span class="text">ἐξεδέχετο γὰρ τὴν τοὺς θεμελίους ἔχουσαν πόλιν ἧς τεχνίτης καὶ δημιουργὸς ὁ θεός.&nbsp;&nbsp;</span>
<span class="ver"><b>11</b></span> <span class="text">Πίστι καὶ αὐτὴ Σάρρα στεῖρα δύναμιν εἰς καταβολὴν σπέρματος ἔλαβεν καὶ παρὰ καιρὸν ἡλικίας, ἐπί πιστὸν ἡγήσατο τὸν ἐπαγγειλάμενον.&nbsp;&nbsp;</span>
<span class="ver"><b>12</b></span> <span class="text">διὸ καὶ ἀφ᾽ ἑνὸς ἐγεννήθησαν, καὶ ταῦτα νενεκρωμένου, καθὼς τὰ ἄστρα τοῦ οὐρανοῦ τῷ πλήθει καὶ ὡς ἡ ἄμμος ἡ παρὰ τὸ χεῖλος τῆς θαλάσσης ἡ ἀναρίθμητος.&nbsp;&nbsp;</span>
<span class="ver"><b>13</b></span> <span class="text">Κατὰ πίστιν ἀπέθανον οὗτοι πάντες, μὴ λαβόντες τὰς ἐπαγγελίας ἀλλὰ πόρρωθεν αὐτὰς ἰδόντες καὶ ἀσπασάμενοι καὶ ὁμολογήσαντες ὅτι ξένοι καὶ παρεπίδημοί εἰσιν ἐπὶ τῆς γῆς.&nbsp;&nbsp;</span>
<span class="ver"><b>14</b></span> <span class="text">οἱ γὰρ τοιαῦτα λέγοντες ἐμφανίζουσιν ὅτι πατρίδα ἐπιζητοῦσιν.&nbsp;&nbsp;</span>
<span class="ver"><b>15</b></span> <span class="text">καὶ εἰ μὲν ἐκείνης μνημονεύουσιν ἀφ᾽ ἧς ἐξέβησαν, εἶχον ἂν καιρὸν ἀνακάμψαι·&nbsp;&nbsp;</span>
<span class="ver"><b>16</b></span> <span class="text">νῦν δὲ κρείττονος ὀρέγονται, τοῦτ᾽ ἔστιν ἐπουρανίου.&nbsp;&nbsp; διὸ οὐκ ἐπαισχύνεται αὐτοὺς ὁ θεὸς θεὸς ἐπικαλεῖσθαι αὐτῶν·&nbsp;&nbsp; ἡτοίμασεν γὰρ αὐτοῖς πόλιν.&nbsp;&nbsp;</span>
<span class="ver"><b>17</b></span> <span class="text">Πίστει προσενήνοχεν Ἀβραὰμ τὸν Ἰσαὰκ πειραζόμενος καὶ τὸν μονογενῆ προσέφερεν, ὁ τὰς ἐπαγγελίας ἀναδεξάμενος,</span>
<span class="ver"><b>18</b></span> <span class="text">πρὸς ὃν ἐλαλήθη ὅτι ἐν Ἰσαὰκ κληθήσεταί σοι σπέρμα,</span>
<span class="ver"><b>19</b></span> <span class="text">λογισάμενος ὅτι καὶ ἐκ νεκρῶν ἐγείρειν δυνατὸς ὁ θεός, ὅθεν αὐτὸν καὶ ἐν παραβολῇ ἐκομίσατο.&nbsp;&nbsp;</span>
<span class="ver"><b>20</b></span> <span class="text">Πίστει καὶ περὶ μελλόντων εὐλόγησεν Ἰσαὰκ τὸν Ἰακὼβ καὶ τὸν Ἠσαῦ.&nbsp;&nbsp;</span>
<span class="ver"><b>21</b></span> <span class="text">Πίστει Ἰακὼβ ἀποθνῄσκων ἕκαστον τῶν υἱῶν Ἰωσὴφ εὐλόγησεν καὶ προσεκύνησεν ἐπὶ τὸ ἄκρον τῆς ῥάβδου αὐτοῦ.&nbsp;&nbsp;</span>
<span class="ver"><b>22</b></span> <span class="text">Πίστει Ἰωσὴφ τελευτῶν περὶ τῆς ἐξόδου τῶν υἱῶν Ἰσραὴλ ἐμνημόνευσεν καὶ περὶ τῶν ὀστέων αὐτοῦ ἐνετείλατο.&nbsp;&nbsp;</span>
<span class="ver"><b>23</b></span> <span class="text">Πίστει Μωϋσῆς γεννηθεὶς ἐκρύβη τρίμηνον ὑπὸ τῶν πατέρων αὐτοῦ, διότι εἶδον ἀστεῖον τὸ παιδίον καὶ οὐκ ἐφοβήθησαν τὸ διάταγμα τοῦ βασιλέως.&nbsp;&nbsp;</span>
<span class="ver"><b>24</b></span> <span class="text">Πίστει Μωϋσῆς μέγας γενόμενος ἠρνήσατο λέγεσθαι υἱὸς θυγατρὸς Φαραώ,</span>
<span class="ver"><b>25</b></span> <span class="text">μᾶλλον ἑλόμενος συνκακουχεῖσθαι τῷ λαῷ τοῦ θεοῦ ἢ πρόσκαιρον ἔχειν ἁμαρτίας ἀπόλαυσιν,</span>
<span class="ver"><b>26</b></span> <span class="text">μείζονα πλοῦτον ἡγησάμενος τῶν Αἰγύπτου θησαυρῶν τὸν ὀνειδισμὸν τοῦ Χριστοῦ·&nbsp;&nbsp; ἀπέβλεπεν γὰρ εἰς τὴν μισθαποδοσίαν.&nbsp;&nbsp;</span>
<span class="ver"><b>27</b></span> <span class="text">Πίστει κατέλειπεν Αἴγυπτον μὴ φοβηθεὶς τὸν θυμὸν τοῦ βασιλέως·&nbsp;&nbsp; τὸν γὰρ ἀόρατον ὡς ὁρῶν ἐκαρτέρησεν.&nbsp;&nbsp;</span>
<span class="ver"><b>28</b></span> <span class="text">Πίστει πεποίηκεν τὸ πάσχα καὶ τὴν πρόσχυσιν τοῦ αἵματος, ἵνα μὴ ὁ ὀλοθρεύων τὰ πρωτότοκα θίγῃ αὐτῶν.&nbsp;&nbsp;</span>
<span class="ver"><b>29</b></span> <span class="text">Πίστει διέβησαν τὴν ἐρυθρὰν θάλασσαν ὡς διὰ ξηρᾶς γῆς, ἧς πεῖραν λαβόντες οἱ Αἰγύπτιοι κατεπόθησαν.&nbsp;&nbsp;</span>
<span class="ver"><b>30</b></span> <span class="text">Πίστει τὰ τείχη Ἰερειχὼ ἔπεσαν κυκλωθέντα ἐπὶ ἑπτὰ ἡμέρας.&nbsp;&nbsp;</span>
<span class="ver"><b>31</b></span> <span class="text">Πίστει Ῥαὰβ ἡ πόρνη οὐ συναπώλετο τοῖς ἀπειθήσασιν δεξαμένη τοὺς κατασκόπους μετ᾽ εἰρήνης.&nbsp;&nbsp;</span>
<span class="ver"><b>32</b></span> <span class="text">Καὶ τί ἔτι λέγω;&nbsp;&nbsp; ἐπιλείψει γὰρ με διηγούμενον ὁ χρόνος περὶ Γεδεών, Βαράκ, Σαμψών, Ἰεφθάε, Δαυίδ τε καὶ Σαμουὴλ καὶ τῶν προφητῶν,</span>
<span class="ver"><b>33</b></span> <span class="text">οἳ διὰ πίστεως κατηγωνίσαντο βασιλείας, εἰργάσαντο δικαιοσύνην, ἐπέτυχον ἐπαγγελιῶν, ἔφραξαν στόματα λεόντων,</span>
<span class="ver"><b>34</b></span> <span class="text">ἔσβεσαν δύναμιν πυρός, ἔφυγον στόματα μαχαίρης, ἐδυναμώθησαν ἀπὸ ἀσθενείας, ἐγενήθησαν ἰσχυροὶ ἐν πολέμῳ, παρεμβολὰς ἔκλιναν ἀλλοτρίων.&nbsp;&nbsp;</span>
<span class="ver"><b>35</b></span> <span class="text">Ἔλαβον γυναῖκες ἐξ ἀναστάσεως τοὺς νεκροὺς αὐτῶν·&nbsp;&nbsp; ἄλλοι δὲ ἐτυμπανίσθησαν οὐ προσδεξάμενοι τὴν ἀπολύτρωσιν, ἵνα κρείττονος ἀναστάσεως τύχωσιν·&nbsp;&nbsp;</span>
<span class="ver"><b>36</b></span> <span class="text">ἕτεροι δὲ ἐμπαιγμῶν καὶ μαστίγων πεῖραν ἔλαβον, ἔτι δὲ δεσμῶν καὶ φυλακῆς·&nbsp;&nbsp;</span>
<span class="ver"><b>37</b></span> <span class="text">ἐλιθάσθησαν, ἐπρίσθησαν, ἐν φόνῳ μαχαίρης ἀπέθανον, περιῆλθον ἐν μηλωταῖς, ἐν αἰγείοις δέρμασιν, ὑστερούμενοι, θλιβόμενοι, κακουχούμενοι,</span>
<span class="ver"><b>38</b></span> <span class="text">ὧν οὐκ ἦν ἄξιος ὁ κόσμος, ἐπὶ ἐρημίαις πλανώμενοι καὶ ὄρεσιν καὶ σπηλαίοις καὶ ταῖς ὀπαῖς τῆς γῆς.&nbsp;&nbsp;</span>
<span class="ver"><b>39</b></span> <span class="text">Καὶ οὗτοι πάντες μαρτυρηθέντες διὰ τῆς πίστεως οὐκ ἐκομίσαντο τὴν ἐπαγγελίαν,</span>
<span class="ver"><b>40</b></span> <span class="text">τοῦ θεοῦ περὶ ἡμῶν κρεῖττόν τι προβλεψαμένου, ἵνα μὴ χωρὶς ἡμῶν τελειωθῶσιν.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;12</div>
<span class="ver"><b>1</b></span> <span class="text">Τοιγαροῦν καὶ ἡμεῖς τοσοῦτον ἔχοντες περικείμενον ἡμῖν νέφος μαρτύρων, ὄγκον ἀποθέμενοι πάντα καὶ τὴν εὐπερίστατον ἁμαρτίαν, δι᾽ ὑπομονῆς τρέχωμεν τὸν προκείμενον ἡμῖν ἀγῶνα</span>
<span class="ver"><b>2</b></span> <span class="text">ἀφορῶντες εἰς τὸν τῆς πίστεως ἀρχηγὸν καὶ τελειωτὴν Ἰησοῦν, ὃς ἀντὶ τῆς προκειμένης αὐτῷ χαρᾶς ὑπέμεινεν σταυρὸν αἰσχύνης καταφρονήσας ἐν δεξιᾷ τε τοῦ θρόνου τοῦ θεοῦ κεκάθικεν.&nbsp;&nbsp;</span>
<span class="ver"><b>3</b></span> <span class="text">ἀναλογίσασθε γὰρ τὸν τοιαύτην ὑπομεμενηκότα ὑπὸ τῶν ἁμαρτωλῶν εἰς αὐτοὺς ἀντιλογίαν, ἵνα μὴ κάμητε ταῖς ψυχαῖς ὑμῶν ἐκλυόμενοι.&nbsp;&nbsp;</span>
<span class="ver"><b>4</b></span> <span class="text">Οὔπω μέχρις αἵματος ἀντικατέστητε πρὸς τὴν ἁμαρτίαν ἀνταγωνιζόμενοι.&nbsp;&nbsp;</span>
<span class="ver"><b>5</b></span> <span class="text">καὶ ἐκλέλησθε τῆς παρακλήσεως, ἥτις ὑμῖν ὡς υἱοῖς διαλέγεται·&nbsp;&nbsp; υἱέ μου, μὴ ὀλιγώρει παιδείας κυρίου μηδὲ ἐκλύου ὑπ᾽ αὐτοῦ ἐλεγχόμενος·&nbsp;&nbsp;</span>
<span class="ver"><b>6</b></span> <span class="text">ὃν γὰρ ἀγαπᾷ κύριος παιδεύει, μαστιγοῖ δὲ πάντα υἱὸν ὃν παραδέχεται.&nbsp;&nbsp;</span>
<span class="ver"><b>7</b></span> <span class="text">εἰς παιδείαν ὑπομένετε, ὡς υἱοῖς ὑμῖν προσφέρεται ὁ θεός.&nbsp;&nbsp; τίς γὰρ υἱὸς ὃν οὐ παιδεύει πατήρ;&nbsp;&nbsp;</span>
<span class="ver"><b>8</b></span> <span class="text">εἰ δὲ χωρίς ἐστε παιδείας ἧς μέτοχοι γεγόνασιν πάντες, ἄρα νόθοι καὶ οὐχ υἱοί ἐστε.&nbsp;&nbsp;</span>
<span class="ver"><b>9</b></span> <span class="text">εἶτα τοὺς μὲν τῆς σαρκὸς ἡμῶν πατέρας εἴχομεν παιδευτὰς καὶ ἐνετρεπόμεθα·&nbsp;&nbsp; οὐ πολὺ δὲ μᾶλλον ὑποταγησόμεθα τῷ πατρὶ τῶν πνευμάτων καὶ ζήσομεν;&nbsp;&nbsp;</span>
<span class="ver"><b>10</b></span> <span class="text">οἱ μὲν γὰρ πρὸς ὀλίγας ἡμέρας κατὰ τὸ δοκοῦν αὐτοῖς ἐπαίδευον, ὁ δὲ ἐπὶ τὸ συμφέρον εἰς τὸ μεταλαβεῖν τῆς ἁγιότητος αὐτοῦ.&nbsp;&nbsp;</span>
<span class="ver"><b>11</b></span> <span class="text">πᾶσα δὲ παιδεία πρὸς μὲν τὸ παρὸν οὐ δοκεῖ χαρᾶς εἶναι ἀλλὰ λύπης, ὕστερον δὲ καρπὸν εἰρηνικὸν τοῖς δι᾽ αὐτῆς γεγυμνασμένοις ἀποδίδωσιν δικαιοσύνης.&nbsp;&nbsp;</span>
<span class="ver"><b>12</b></span> <span class="text">Διὸ τὰς παρειμένας χεῖρας καὶ τὰ παραλελυμένα γόνατα ἀνορθώσατε,</span>
<span class="ver"><b>13</b></span> <span class="text">καὶ τροχιὰς ὀρθὰς ποιεῖτε τοῖς ποσὶν ὑμῶν, ἵνα μὴ τὸ χωλὸν ἐκτραπῇ, ἰαθῇ δὲ μᾶλλον.&nbsp;&nbsp;</span>
<span class="ver"><b>14</b></span> <span class="text">Εἰρήνην διώκετε μετὰ πάντων καὶ τὸν ἁγιασμόν, οὗ χωρὶς οὐδεὶς ὄψεται τὸν κύριον,</span>
<span class="ver"><b>15</b></span> <span class="text">ἐπισκοποῦντες μή τις ὑστερῶν ἀπὸ τῆς χάριτος τοῦ θεοῦ, μή τις ῥίζα πικρίας ἄνω φύουσα ἐνοχλῇ καὶ δι᾽ αὐτῆς μιανθῶσιν πολλοί,</span>
<span class="ver"><b>16</b></span> <span class="text">μή τις πόρνος ἢ βέβηλος ὡς Ἠσαῦ, ὃς ἀντὶ βρώσεως μιᾶς ἀπέδετο τὰ πρωτοτόκια ἑαυτοῦ.&nbsp;&nbsp;</span>
<span class="ver"><b>17</b></span> <span class="text">ἴστε γὰρ ὅτι καὶ μετέπειτα θέλων κληρονομῆσαι τὴν εὐλογίαν ἀπεδοκιμάσθη, μετανοίας γὰρ τόπον οὐχ εὗρεν καίπερ μετὰ δακρύων ἐκζητήσας αὐτήν.&nbsp;&nbsp;</span>
<span class="ver"><b>18</b></span> <span class="text">Οὐ γὰρ προσεληλύθατε ψηλαφωμένῳ καὶ κεκαυμένῳ πυρὶ καὶ γνόφῳ καὶ ζόφῳ καὶ θυέλλῃ</span>
<span class="ver"><b>19</b></span> <span class="text">καὶ σάλπιγγος ἤχῳ καὶ φωνῇ ῥημάτων, ἧς οἱ ἀκούσαντες παρῃτήσαντο μὴ προστεθῆναι αὐτοῖς λόγον,</span>
<span class="ver"><b>20</b></span> <span class="text">οὐκ ἔφερον γὰρ τὸ διαστελλόμενον·&nbsp;&nbsp; κἂν θηρίον θίγῃ τοῦ ὄρους, λιθοβοληθήσεται·&nbsp;&nbsp;</span>
<span class="ver"><b>21</b></span> <span class="text">καί, οὕτω φοβερὸν ἦν τὸ φανταζόμενον, Μωϋσῆς εἶπεν·&nbsp;&nbsp; ἔκφοβός εἰμι καὶ ἔντρομος.&nbsp;&nbsp;</span>
<span class="ver"><b>22</b></span> <span class="text">ἀλλὰ προσεληλύθατε Σιὼν ὄρει καὶ πόλει θεοῦ ζῶντος, Ἰερουσαλὴμ ἐπουρανίῳ, καὶ μυριάσιν ἀγγέλων, πανηγύρει</span>
<span class="ver"><b>23</b></span> <span class="text">καὶ ἐκκλησίᾳ πρωτοτόκων ἀπογεγραμμένων ἐν οὐρανοῖς καὶ κριτῇ θεῷ πάντων καὶ πνεύμασιν δικαίων τετελειωμένων</span>
<span class="ver"><b>24</b></span> <span class="text">καὶ διαθήκης νέας μεσίτῃ Ἰησοῦ καὶ αἵματι ῥαντισμοῦ κρεῖττον λαλοῦντι παρὰ τὸν Ἅβελ.&nbsp;&nbsp;</span>
<span class="ver"><b>25</b></span> <span class="text">Βλέπετε μὴ παραιτήσησθε τὸν λαλοῦντα·&nbsp;&nbsp; εἰ γὰρ ἐκεῖνοι οὐκ ἐξέφυγον ἐπὶ γῆς παραιτησάμενοι τὸν χρηματίζοντα, πολὺ μᾶλλον ἡμεῖς οἱ τὸν ἀπ᾽ οὐρανῶν ἀποστρεφόμενοι,</span>
<span class="ver"><b>26</b></span> <span class="text">οὗ ἡ φωνὴ τὴν γῆν ἐσάλευσεν τότε, νῦν δὲ ἐπήγγελται λέγων·&nbsp;&nbsp; ἔτι ἅπαξ ἐγὼ σείσω οὐ μόνον τὴν γῆν ἀλλὰ καὶ τὸν οὐρανόν.&nbsp;&nbsp;</span>
<span class="ver"><b>27</b></span> <span class="text">τὸ δὲ ἔτι ἅπαξ δηλοῖ τῶν σαλευομένων μετάθεσιν ὡς πεποιημένων, ἵνα μείνῃ τὰ μὴ σαλευόμενα.&nbsp;&nbsp;</span>
<span class="ver"><b>28</b></span> <span class="text">Διὸ βασιλείαν ἀσάλευτον παραλαμβάνοντες ἔχωμεν χάριν, δι᾽ ἧς λατρεύωμεν εὐαρέστως τῷ θεῷ μετὰ εὐλαβείας καὶ δέους·&nbsp;&nbsp;</span>
<span class="ver"><b>29</b></span> <span class="text">καὶ γὰρ ὁ θεὸς ἡμῶν πῦρ καταναλίσκον.&nbsp;&nbsp;</span>
<br><br><div class="chap">ΠΡΟΣ ΕΒΡΑΙΟΥΣ &ensp;13</div>
<span class="ver"><b>1</b></span> <span class="text">Ἡ φιλαδελφία μενέτω.&nbsp;&nbsp;</span>
<span class="ver"><b>2</b></span> <span class="text">τῆς φιλοξενίας μὴ ἐπιλανθάνεσθε, διὰ ταύτης γὰρ ἔλαθόν τινες ξενίσαντες ἀγγέλους.&nbsp;&nbsp;</span>
<span class="ver"><b>3</b></span> <span class="text">μιμνῄσκεσθε τῶν δεσμίων ὡς συνδεδεμένοι, τῶν κακουχουμένων ὡς καὶ αὐτοὶ ὄντες ἐν σώματι.&nbsp;&nbsp;</span>
<span class="ver"><b>4</b></span> <span class="text">Τίμιος ὁ γάμος ἐν πᾶσιν καὶ ἡ κοίτη ἀμίαντος, πόρνους γὰρ καὶ μοιχοὺς κρινεῖ ὁ θεός.&nbsp;&nbsp;</span>
<span class="ver"><b>5</b></span> <span class="text">Ἀφιλάργυρος ὁ τρόπος, ἀρκούμενοι τοῖς παροῦσιν.&nbsp;&nbsp; αὐτὸς γὰρ εἴρηκεν·&nbsp;&nbsp; οὐ μή σε ἀνῶ οὐδ᾽ οὐ μή σε ἐνκαταλείπω,</span>
<span class="ver"><b>6</b></span> <span class="text">ὥστε θαρροῦντας ἡμᾶς λέγειν·&nbsp;&nbsp; κύριος ἐμοὶ βοηθός, καὶ οὐ φοβηθήσομαι, τί ποιήσει μοι ἄνθρωπος;&nbsp;&nbsp;</span>
<span class="ver"><b>7</b></span> <span class="text">Μνημονεύετε τῶν ἡγουμένων ὑμῶν, οἵτινες ἐλάλησαν ὑμῖν τὸν λόγον τοῦ θεοῦ, ὧν ἀναθεωροῦντες τὴν ἔκβασιν τῆς ἀναστροφῆς μιμεῖσθε τὴν πίστιν.&nbsp;&nbsp;</span>
<span class="ver"><b>8</b></span> <span class="text">Ἰησοῦς Χριστὸς ἐχθὲς καὶ σήμερον ὁ αὐτὸς καὶ εἰς τοὺς αἰῶνας.&nbsp;&nbsp;</span>
<span class="ver"><b>9</b></span> <span class="text">Διδαχαῖς ποικίλαις καὶ ξέναις μὴ παραφέρεσθε·&nbsp;&nbsp; καλὸν γὰρ χάριτι βεβαιοῦσθαι τὴν καρδίαν, οὐ βρώμασιν ἐν οἷς οὐκ ὠφελήθησαν οἱ περιπατοῦντες.&nbsp;&nbsp;</span>
<span class="ver"><b>10</b></span> <span class="text">ἔχομεν θυσιαστήριον ἐξ οὗ φαγεῖν οὐκ ἔχουσιν ἐξουσίαν οἱ τῇ σκηνῇ λατρεύοντες.&nbsp;&nbsp;</span>
<span class="ver"><b>11</b></span> <span class="text">ὧν γὰρ εἰσφέρεται ζῴων τὸ αἷμα περὶ ἁμαρτίας εἰς τὰ ἅγια διὰ τοῦ ἀρχιερέως, τούτων τὰ σώματα κατακαίεται ἔξω τῆς παρεμβολῆς.&nbsp;&nbsp;</span>
<span class="ver"><b>12</b></span> <span class="text">Διὸ καὶ Ἰησοῦς, ἵνα ἁγιάσῃ διὰ τοῦ ἰδίου αἵματος τὸν λαόν, ἔξω τῆς πύλης ἔπαθεν.&nbsp;&nbsp;</span>
<span class="ver"><b>13</b></span> <span class="text">τοίνυν ἐξερχώμεθα πρὸς αὐτὸν ἔξω τῆς παρεμβολῆς τὸν ὀνειδισμὸν αὐτοῦ φέροντες·&nbsp;&nbsp;</span>
<span class="ver"><b>14</b></span> <span class="text">οὐ γὰρ ἔχομεν ὧδε μένουσαν πόλιν ἀλλὰ τὴν μέλλουσαν ἐπιζητοῦμεν.&nbsp;&nbsp;</span>
<span class="ver"><b>15</b></span> <span class="text">Δι᾽ αὐτοῦ ἀναφέρωμεν θυσίαν αἰνέσεως διὰ παντὸς τῷ θεῷ, τοῦτ᾽ ἔστιν καρπὸν χειλέων ὁμολογούντων τῷ ὀνόματι αὐτοῦ.&nbsp;&nbsp;</span>
<span class="ver"><b>16</b></span> <span class="text">τῆς δὲ εὐποιΐας καὶ κοινωνίας μὴ ἐπιλανθάνεσθε·&nbsp;&nbsp; τοιαύταις γὰρ θυσίαις εὐαρεστεῖται ὁ θεός.&nbsp;&nbsp;</span>
<span class="ver"><b>17</b></span> <span class="text">Πείθεσθε τοῖς ἡγουμένοις ὑμῶν καὶ ὑπείκετε, αὐτοὶ γὰρ ἀγρυπνοῦσιν ὑπὲρ τῶν ψυχῶν ὑμῶν ὡς λόγον ἀποδώσοντες, ἵνα μετὰ χαρᾶς τοῦτο ποιῶσιν καὶ μὴ στενάζοντες·&nbsp;&nbsp; ἀλυσιτελὲς γὰρ ὑμῖν τοῦτο.&nbsp;&nbsp;</span>
<span class="ver"><b>18</b></span> <span class="text">Προσεύχεσθε περὶ ἡμῶν·&nbsp;&nbsp; πειθόμεθα γὰρ ὅτι καλὴν συνείδησιν ἔχομεν, ἐν πᾶσιν καλῶς θέλοντες ἀναστρέφεσθαι.&nbsp;&nbsp;</span>
<span class="ver"><b>19</b></span> <span class="text">περισσοτέρως δὲ παρακαλῶ τοῦτο ποιῆσαι, ἵνα τάχειον ἀποκατασταθῶ ὑμῖν.&nbsp;&nbsp;</span>
<span class="ver"><b>20</b></span> <span class="text">Ὁ δὲ θεὸς τῆς εἰρήνης, ὁ ἀναγαγὼν ἐκ νεκρῶν τὸν ποιμένα τῶν προβάτων τὸν μέγαν ἐν αἵματι διαθήκης αἰωνίου, τὸν κύριον ἡμῶν Ἰησοῦν,</span>
<span class="ver"><b>21</b></span> <span class="text">καταρτίσαι ὑμᾶς ἐν παντὶ ἀγαθῷ εἰς τὸ ποιῆσαι τὸ θέλημα αὐτοῦ, ποιῶν ἐν ἡμῖν τὸ εὐάρεστον ἐνώπιον αὐτοῦ διὰ Ἰησοῦ Χριστοῦ, ᾧ ἡ δόξα εἰς τοὺς αἰῶνας τῶν αἰώνων, ἀμήν.&nbsp;&nbsp;</span>
<span class="ver"><b>22</b></span> <span class="text">Παρακαλῶ δὲ ὑμᾶς, ἀδελφοί, ἀνέχεσθε τοῦ λόγου τῆς παρακλήσεως, καὶ γὰρ διὰ βραχέων ἐπέστειλα ὑμῖν.&nbsp;&nbsp;</span>
<span class="ver"><b>23</b></span> <span class="text">Γινώσκετε τὸν ἀδελφὸν ἡμῶν Τιμόθεον ἀπολελυμένον, μεθ᾽ οὗ ἐὰν τάχειον ἔρχηται ὄψομαι ὑμᾶς.&nbsp;&nbsp;</span>
<span class="ver"><b>24</b></span> <span class="text">Ἀσπάσασθε πάντας τοὺς ἡγουμένους ὑμῶν καὶ πάντας τοὺς ἁγίους.&nbsp;&nbsp; Ἀσπάζονται ὑμᾶς οἱ ἀπὸ τῆς Ἰταλίας.&nbsp;&nbsp;</span>
<span class="ver"><b>25</b></span> <span class="text">Ἡ χάρις μετὰ πάντων ὑμῶν.&nbsp;&nbsp;</span>

<h3><center>ΙΑΚΩΒΟΥ</center></h3>
<br><br><div class="chap">ΙΑΚΩΒΟΥ &ensp;1</div>
<span class="ver"><b>1</b></span> <span class="text">Ἰάκωβος θεοῦ καὶ κυρίου Ἰησοῦ Χριστοῦ δοῦλος ταῖς δώδεκα φυλαῖς ταῖς ἐν τῇ διασπορᾷ χαίρειν.&nbsp;&nbsp;</span>
<span class="ver"><b>2</b></span> <span class="text">Πᾶσαν χαρὰν ἡγήσασθε, ἀδελφοί μου, ὅταν πειρασμοῖς περιπέσητε ποικίλοις,</span>
<span class="ver"><b>3</b></span> <span class="text">γινώσκοντες ὅτι τὸ δοκίμιον ὑμῶν τῆς πίστεως κατεργάζεται ὑπομονήν.&nbsp;&nbsp;</span>
<span class="ver"><b>4</b></span> <span class="text">ἡ δὲ ὑπομονὴ ἔργον τέλειον ἐχέτω, ἵνα ἦτε τέλειοι καὶ ὁλόκληροι ἐν μηδενὶ λειπόμενοι.&nbsp;&nbsp;</span>
<span class="ver"><b>5</b></span> <span class="text">Εἰ δέ τις ὑμῶν λείπεται σοφίας, αἰτείτω παρὰ τοῦ διδόντος θεοῦ πᾶσιν ἁπλῶς καὶ μὴ ὀνειδίζοντος, καὶ δοθήσεται αὐτῷ.&nbsp;&nbsp;</span>
<span class="ver"><b>6</b></span> <span class="text">αἰτείτω δὲ ἐν πίστει μηδὲν διακρινόμενος·&nbsp;&nbsp; ὁ γὰρ διακρινόμενος ἔοικεν κλύδωνι θαλάσσης ἀνεμιζομένῳ καὶ ῥιπιζομένῳ.&nbsp;&nbsp;</span>
<span class="ver"><b>7</b></span> <span class="text">μὴ γὰρ οἰέσθω ὁ ἄνθρωπος ἐκεῖνος ὅτι λήμψεταί τι παρὰ τοῦ κυρίου,</span>
<span class="ver"><b>8</b></span> <span class="text">ἀνὴρ δίψυχος, ἀκατάστατος ἐν πάσαις ταῖς ὁδοῖς αὐτοῦ.&nbsp;&nbsp;</span>
<span class="ver"><b>9</b></span> <span class="text">Καυχάσθω δὲ ὁ ἀδελφὸς ὁ ταπεινὸς ἐν τῷ ὕψει αὐτοῦ,</span>
<span class="ver"><b>10</b></span> <span class="text">ὁ δὲ πλούσιος ἐν τῇ ταπεινώσει αὐτοῦ, ὅτι ὡς ἄνθος χόρτου παρελεύσεται.&nbsp;&nbsp;</span>
<span class="ver"><b>11</b></span> <span class="text">ἀνέτειλεν γὰρ ὁ ἥλιος σὺν τῷ καύσωνι καὶ ἐξήρανεν τὸν χόρτον, καὶ τὸ ἄνθος αὐτοῦ ἐξέπεσεν, καὶ ἡ εὐπρέπεια τοῦ προσώπου αὐτοῦ ἀπώλετο·&nbsp;&nbsp; οὕτως καὶ ὁ πλούσιος ἐν ταῖς πορείαις αὐτοῦ μαρανθήσεται.&nbsp;&nbsp;</span>
<span class="ver"><b>12</b></span> <span class="text">Μακάριος ἀνὴρ ὃς ὑπομένει πειρασμόν, ὅτι δόκιμος γενόμενος λήμψεται τὸν στέφανον τῆς ζωῆς ὃν ἐπηγγείλατο τοῖς ἀγαπῶσιν αὐτόν.&nbsp;&nbsp;</span>
<span class="ver"><b>13</b></span> <span class="text">μηδεὶς πειραζόμενος λεγέτω ὅτι ἀπὸ θεοῦ πειράζομαι·&nbsp;&nbsp; ὁ γὰρ θεὸς ἀπείραστός ἐστιν κακῶν, πειράζει δὲ αὐτὸς οὐδένα.&nbsp;&nbsp;</span>
<span class="ver"><b>14</b></span> <span class="text">ἕκαστος δὲ πειράζεται ὑπὸ τῆς ἰδίας ἐπιθυμίας ἐξελκόμενος καὶ δελεαζόμενος·&nbsp;&nbsp;</span>
<span class="ver"><b>15</b></span> <span class="text">εἶτα ἡ ἐπιθυμία συλλαβοῦσα τίκτει ἁμαρτίαν, ἡ δὲ ἁμαρτία ἀποτελεσθεῖσα ἀποκύει θάνατον.&nbsp;&nbsp;</span>
<span class="ver"><b>16</b></span> <span class="text">Μὴ πλανᾶσθε, ἀδελφοί μου ἀγαπητοί.&nbsp;&nbsp;</span>
<span class="ver"><b>17</b></span> <span class="text">πᾶσα δόσις ἀγαθὴ καὶ πᾶν δώρημα τέλειον ἄνωθέν ἐστιν καταβαῖνον ἀπὸ τοῦ πατρὸς τῶν φώτων, παρ᾽ ᾧ οὐκ ἔνι παραλλαγὴ ἢ τροπῆς ἀποσκίασμα.&nbsp;&nbsp;</span>
<span class="ver"><b>18</b></span> <span class="text">βουληθεὶς ἀπεκύησεν ἡμᾶς λόγῳ ἀληθείας εἰς τὸ εἶναι ἡμᾶς ἀπαρχήν τινα τῶν αὐτοῦ κτισμάτων.&nbsp;&nbsp;</span>
<span class="ver"><b>19</b></span> <span class="text">Ἴστε, ἀδελφοί μου ἀγαπητοί·&nbsp;&nbsp; ἔστω δὲ πᾶς ἄνθρωπος ταχὺς εἰς τὸ ἀκοῦσαι, βραδὺς εἰς τὸ λαλῆσαι, βραδὺς εἰς ὀργήν·&nbsp;&nbsp;</span>
<span class="ver"><b>20</b></span> <span class="text">ὀργὴ γὰρ ἀνδρὸς δικαιοσύνην θεοῦ οὐκ ἐργάζεται.&nbsp;&nbsp;</span>
<span class="ver"><b>21</b></span> <span class="text">διὸ ἀποθέμενοι πᾶσαν ῥυπαρίαν καὶ περισσείαν κακίας ἐν πραΰτητι δέξασθε τὸν ἔμφυτον λόγον τὸν δυνάμενον σῶσαι τὰς ψυχὰς ὑμῶν.&nbsp;&nbsp;</span>
<span class="ver"><b>22</b></span> <span class="text">Γίνεσθε δὲ ποιηταὶ λόγου καὶ μὴ μόνον ἀκροαταὶ παραλογιζόμενοι ἑαυτούς.&nbsp;&nbsp;</span>
<span class="ver"><b>23</b></span> <span class="text">ὅτι εἴ τις ἀκροατὴς λόγου ἐστὶν καὶ οὐ ποιητής, οὗτος ἔοικεν ἀνδρὶ κατανοοῦντι τὸ πρόσωπον τῆς γενέσεως αὐτοῦ ἐν ἐσόπτρῳ·&nbsp;&nbsp;</span>
<span class="ver"><b>24</b></span> <span class="text">κατενόησεν γὰρ ἑαυτὸν καὶ ἀπελήλυθεν καὶ εὐθέως ἐπελάθετο ὁποῖος ἦν.&nbsp;&nbsp;</span>
<span class="ver"><b>25</b></span> <span class="text">ὁ δὲ παρακύψας εἰς νόμον τέλειον τὸν τῆς ἐλευθερίας καὶ παραμείνας οὐκ ἀκροατὴς ἐπιλησμονῆς γενόμενος ἀλλὰ ποιητὴς ἔργου, οὗτος μακάριος ἐν τῇ ποιήσει αὐτοῦ ἔσται.&nbsp;&nbsp;</span>
<span class="ver"><b>26</b></span> <span class="text">Εἴ τις δοκεῖ θρησκὸς εἶναι μὴ χαλιναγωγῶν γλῶσσαν αὐτοῦ ἀλλὰ ἀπατῶν καρδίαν αὐτοῦ, τούτου μάταιος ἡ θρησκεία.&nbsp;&nbsp;</span>
<span class="ver"><b>27</b></span> <span class="text">θρησκεία καθαρὰ καὶ ἀμίαντος παρὰ τῷ θεῷ καὶ πατρὶ αὕτη ἐστίν, ἐπισκέπτεσθαι ὀρφανοὺς καὶ χήρας ἐν τῇ θλίψει αὐτῶν, ἄσπιλον ἑαυτὸν τηρεῖν ἀπὸ τοῦ κόσμου.&nbsp;&nbsp;</span>
<br><br><div class="chap">ΙΑΚΩΒΟΥ &ensp;2</div>
<span class="ver"><b>1</b></span> <span class="text">Ἀδελφοί μου, μὴ ἐν προσωπολημψίαις ἔχετε τὴν πίστιν τοῦ κυρίου ἡμῶν Ἰησοῦ Χριστοῦ τῆς δόξης.&nbsp;&nbsp;</span>
<span class="ver"><b>2</b></span> <span class="text">ἐὰν γὰρ εἰσέλθῃ εἰς συναγωγὴν ὑμῶν ἀνὴρ χρυσοδακτύλιος ἐν ἐσθῆτι λαμπρᾷ, εἰσέλθῃ δὲ καὶ πτωχὸς ἐν ῥυπαρᾷ ἐσθῆτι,</span>
<span class="ver"><b>3</b></span> <span class="text">ἐπιβλέψητε δὲ ἐπὶ τὸν φοροῦντα τὴν ἐσθῆτα τὴν λαμπρὰν καὶ εἴπητε·&nbsp;&nbsp; σὺ κάθου ὧδε καλῶς, καὶ τῷ πτωχῷ εἴπητε·&nbsp;&nbsp; σὺ στῆθι ἢ κάθου ἐκεῖ ὑπὸ τὸ ὑποπόδιόν μου,</span>
<span class="ver"><b>4</b></span> <span class="text">οὐ διεκρίθητε ἐν ἑαυτοῖς καὶ ἐγένεσθε κριταὶ διαλογισμῶν πονηρῶν;&nbsp;&nbsp;</span>
<span class="ver"><b>5</b></span> <span class="text">ἀκούσατε, ἀδελφοί μου ἀγαπητοί·&nbsp;&nbsp; οὐχ ὁ θεὸς ἐξελέξατο τοὺς πτωχοὺς τῷ κόσμῳ πλουσίους ἐν πίστει καὶ κληρονόμους τῆς βασιλείας ἧς ἐπηγγείλατο τοῖς ἀγαπῶσιν αὐτόν;&nbsp;&nbsp;</span>
<span class="ver"><b>6</b></span> <span class="text">ὑμεῖς δὲ ἠτιμάσατε τὸν πτωχόν.&nbsp;&nbsp; οὐχ οἱ πλούσιοι καταδυναστεύουσιν ὑμῶν καὶ αὐτοὶ ἕλκουσιν ὑμᾶς εἰς κριτήρια;&nbsp;&nbsp;</span>
<span class="ver"><b>7</b></span> <span class="text">οὐκ αὐτοὶ βλασφημοῦσιν τὸ καλὸν ὄνομα τὸ ἐπικληθὲν ἐφ᾽ ὑμᾶς;&nbsp;&nbsp;</span>
<span class="ver"><b>8</b></span> <span class="text">Εἰ μέντοι νόμον τελεῖτε βασιλικὸν κατὰ τὴν γραφήν·&nbsp;&nbsp; ἀγαπήσεις τὸν πλησίον σου ὡς σεαυτόν, καλῶς ποιεῖτε·&nbsp;&nbsp;</span>
<span class="ver"><b>9</b></span> <span class="text">εἰ δὲ προσωπολημπτεῖτε, ἁμαρτίαν ἐργάζεσθε ἐλεγχόμενοι ὑπὸ τοῦ νόμου ὡς παραβάται.&nbsp;&nbsp;</span>
<span class="ver"><b>10</b></span> <span class="text">ὅστις γὰρ ὅλον τὸν νόμον τηρήσῃ, πταίσῃ δὲ ἐν ἑνί, γέγονεν πάντων ἔνοχος.&nbsp;&nbsp;</span>
<span class="ver"><b>11</b></span> <span class="text">ὁ γὰρ εἰπών·&nbsp;&nbsp; μὴ μοιχεύσῃς, εἶπεν καί·&nbsp;&nbsp; μὴ φονεύσῃς·&nbsp;&nbsp; εἰ δὲ οὐ μοιχεύεις, φονεύεις δέ, γέγονας παραβάτης νόμου.&nbsp;&nbsp;</span>
<span class="ver"><b>12</b></span> <span class="text">Οὕτως λαλεῖτε καὶ οὕτως ποιεῖτε ὡς διὰ νόμου ἐλευθερίας μέλλοντες κρίνεσθαι.&nbsp;&nbsp;</span>
<span class="ver"><b>13</b></span> <span class="text">ἡ γὰρ κρίσις ἀνέλεος τῷ μὴ ποιήσαντι ἔλεος·&nbsp;&nbsp; κατακαυχᾶται ἔλεος κρίσεως.&nbsp;&nbsp;</span>
<span class="ver"><b>14</b></span> <span class="text">Τί τὸ ὄφελος, ἀδελφοί μου, ἐὰν πίστιν λέγῃ τις ἔχειν, ἔργα δὲ μὴ ἔχῃ;&nbsp;&nbsp; μὴ δύναται ἡ πίστις σῶσαι αὐτόν;&nbsp;&nbsp;</span>
<span class="ver"><b>15</b></span> <span class="text">ἐὰν ἀδελφὸς ἢ ἀδελφὴ γυμνοὶ ὑπάρχωσιν καὶ λειπόμενοι τῆς ἐφημέρου τροφῆς,</span>
<span class="ver"><b>16</b></span> <span class="text">εἴπῃ δέ τις αὐτοῖς ἐξ ὑμῶν·&nbsp;&nbsp; ὑπάγετε ἐν εἰρήνῃ, θερμαίνεσθε καὶ χορτάζεσθε, μὴ δῶτε δὲ αὐτοῖς τὰ ἐπιτήδεια τοῦ σώματος, τί τὸ ὄφελος;&nbsp;&nbsp;</span>
<span class="ver"><b>17</b></span> <span class="text">οὕτως καὶ ἡ πίστις, ἐὰν μὴ ἔχῃ ἔργα, νεκρά ἐστιν καθ᾽ ἑαυτήν.&nbsp;&nbsp;</span>
<span class="ver"><b>18</b></span> <span class="text">Ἀλλ᾽ ἐρεῖ τις·&nbsp;&nbsp; σὺ πίστιν ἔχεις, κἀγὼ ἔργα ἔχω.&nbsp;&nbsp; δεῖξόν μοι τὴν πίστιν σου χωρὶς τῶν ἔργων, κἀγώ σοι δείξω ἐκ τῶν ἔργων μου τὴν πίστιν.&nbsp;&nbsp;</span>
<span class="ver"><b>19</b></span> <span class="text">σὺ πιστεύεις ὅτι εἷς ἐστιν ὁ θεός, καλῶς ποιεῖς·&nbsp;&nbsp; καὶ τὰ δαιμόνια πιστεύουσιν καὶ φρίσσουσιν.&nbsp;&nbsp;</span>
<span class="ver"><b>20</b></span> <span class="text">Θέλεις δὲ γνῶναι, ὦ ἄνθρωπε κενέ, ὅτι ἡ πίστις χωρὶς τῶν ἔργων ἀργή ἐστιν;&nbsp;&nbsp;</span>
<span class="ver"><b>21</b></span> <span class="text">Ἀβραὰμ ὁ πατὴρ ἡμῶν οὐκ ἐξ ἔργων ἐδικαιώθη ἀνενέγκας Ἰσαὰκ τὸν υἱὸν αὐτοῦ ἐπὶ τὸ θυσιαστήριον;&nbsp;&nbsp;</span>
<span class="ver"><b>22</b></span> <span class="text">βλέπεις ὅτι ἡ πίστις συνήργει τοῖς ἔργοις αὐτοῦ καὶ ἐκ τῶν ἔργων ἡ πίστις ἐτελειώθη,</span>
<span class="ver"><b>23</b></span> <span class="text">καὶ ἐπληρώθη ἡ γραφὴ ἡ λέγουσα·&nbsp;&nbsp; ἐπίστευσεν δὲ Ἀβραὰμ τῷ θεῷ, καὶ ἐλογίσθη αὐτῷ εἰς δικαιοσύνην καὶ φίλος θεοῦ ἐκλήθη.&nbsp;&nbsp;</span>
<span class="ver"><b>24</b></span> <span class="text">ὁρᾶτε ὅτι ἐξ ἔργων δικαιοῦται ἄνθρωπος καὶ οὐκ ἐκ πίστεως μόνον.&nbsp;&nbsp;</span>
<span class="ver"><b>25</b></span> <span class="text">ὁμοίως δὲ καὶ Ῥαὰβ ἡ πόρνη οὐκ ἐξ ἔργων ἐδικαιώθη ὑποδεξαμένη τοὺς ἀγγέλους καὶ ἑτέρᾳ ὁδῷ ἐκβαλοῦσα;&nbsp;&nbsp;</span>
<span class="ver"><b>26</b></span> <span class="text">ὥσπερ γὰρ τὸ σῶμα χωρὶς πνεύματος νεκρόν ἐστιν, οὕτως καὶ ἡ πίστις χωρὶς ἔργων νεκρά ἐστιν.&nbsp;&nbsp;</span>
<br><br><div class="chap">ΙΑΚΩΒΟΥ &ensp;3</div>
<span class="ver"><b>1</b></span> <span class="text">Μὴ πολλοὶ διδάσκαλοι γίνεσθε, ἀδελφοί μου, εἰδότες ὅτι μεῖζον κρίμα λημψόμεθα.&nbsp;&nbsp;</span>
<span class="ver"><b>2</b></span> <span class="text">πολλὰ γὰρ πταίομεν ἅπαντες.&nbsp;&nbsp; εἴ τις ἐν λόγῳ οὐ πταίει, οὗτος τέλειος ἀνὴρ δυνατὸς χαλιναγωγῆσαι καὶ ὅλον τὸ σῶμα.&nbsp;&nbsp;</span>
<span class="ver"><b>3</b></span> <span class="text">εἰ δὲ τῶν ἵππων τοὺς χαλινοὺς εἰς τὰ στόματα βάλλομεν εἰς τὸ πείθεσθαι αὐτοὺς ἡμῖν, καὶ ὅλον τὸ σῶμα αὐτῶν μετάγομεν.&nbsp;&nbsp;</span>
<span class="ver"><b>4</b></span> <span class="text">ἰδοὺ καὶ τὰ πλοῖα τηλικαῦτα ὄντα καὶ ὑπὸ ἀνέμων σκληρῶν ἐλαυνόμενα μετάγεται ὑπὸ ἐλαχίστου πηδαλίου ὅπου ἡ ὁρμὴ τοῦ εὐθύνοντος βούλεται.&nbsp;&nbsp;</span>
<span class="ver"><b>5</b></span> <span class="text">οὕτως καὶ ἡ γλῶσσα μικρὸν μέλος ἐστὶν καὶ μεγάλα αὐχεῖ.&nbsp;&nbsp; ἰδοὺ ἡλίκον πῦρ ἡλίκην ὕλην ἀνάπτει.&nbsp;&nbsp;</span>
<span class="ver"><b>6</b></span> <span class="text">καὶ ἡ γλῶσσα πῦρ.&nbsp;&nbsp; ὁ κόσμος τῆς ἀδικίας ἡ γλῶσσα καθίσταται ἐν τοῖς μέλεσιν ἡμῶν ἡ σπιλοῦσα ὅλον τὸ σῶμα καὶ φλογίζουσα τὸν τροχὸν τῆς γενέσεως καὶ φλογιζομένη ὑπὸ τῆς γεέννης.&nbsp;&nbsp;</span>
<span class="ver"><b>7</b></span> <span class="text">πᾶσα γὰρ φύσις θηρίων τε καὶ πετεινῶν, ἑρπετῶν τε καὶ ἐναλίων δαμάζεται καὶ δεδάμασται τῇ φύσει τῇ ἀνθρωπίνῃ,</span>
<span class="ver"><b>8</b></span> <span class="text">τὴν δὲ γλῶσσαν οὐδεὶς δαμάσαι δύναται ἀνθρώπων, ἀκατάστατον κακόν, μεστὴ ἰοῦ θανατηφόρου.&nbsp;&nbsp;</span>
<span class="ver"><b>9</b></span> <span class="text">ἐν αὐτῇ εὐλογοῦμεν τὸν κύριον καὶ πατέρα καὶ ἐν αὐτῇ καταρώμεθα τοὺς ἀνθρώπους τοὺς καθ᾽ ὁμοίωσιν θεοῦ γεγονότας·&nbsp;&nbsp;</span>
<span class="ver"><b>10</b></span> <span class="text">ἐκ τοῦ αὐτοῦ στόματος ἐξέρχεται εὐλογία καὶ κατάρα.&nbsp;&nbsp; οὐ χρή, ἀδελφοί μου, ταῦτα οὕτως γίνεσθαι.&nbsp;&nbsp;</span>
<span class="ver"><b>11</b></span> <span class="text">μήτι ἡ πηγὴ ἐκ τῆς αὐτῆς ὀπῆς βρύει τὸ γλυκὺ καὶ τὸ πικρόν;&nbsp;&nbsp;</span>
<span class="ver"><b>12</b></span> <span class="text">μὴ δύναται, ἀδελφοί μου, συκῆ ἐλαίας ποιῆσαι ἢ ἄμπελος σῦκα;&nbsp;&nbsp; οὔτε ἁλυκὸν γλυκὺ ποιῆσαι ὕδωρ.&nbsp;&nbsp;</span>
<span class="ver"><b>13</b></span> <span class="text">Τίς σοφὸς καὶ ἐπιστήμων ἐν ὑμῖν;&nbsp;&nbsp; δειξάτω ἐκ τῆς καλῆς ἀναστροφῆς τὰ ἔργα αὐτοῦ ἐν πραΰτητι σοφίας.&nbsp;&nbsp;</span>
<span class="ver"><b>14</b></span> <span class="text">εἰ δὲ ζῆλον πικρὸν ἔχετε καὶ ἐριθείαν ἐν τῇ καρδίᾳ ὑμῶν, μὴ κατακαυχᾶσθε καὶ ψεύδεσθε κατὰ τῆς ἀληθείας.&nbsp;&nbsp;</span>
<span class="ver"><b>15</b></span> <span class="text">οὐκ ἔστιν αὕτη ἡ σοφία ἄνωθεν κατερχομένη ἀλλὰ ἐπίγειος, ψυχική, δαιμονιώδης.&nbsp;&nbsp;</span>
<span class="ver"><b>16</b></span> <span class="text">ὅπου γὰρ ζῆλος καὶ ἐριθεία, ἐκεῖ ἀκαταστασία καὶ πᾶν φαῦλον πρᾶγμα.&nbsp;&nbsp;</span>
<span class="ver"><b>17</b></span> <span class="text">ἡ δὲ ἄνωθεν σοφία πρῶτον μὲν ἁγνή ἐστιν, ἔπειτα εἰρηνική, ἐπιεικής, εὐπειθής, μεστὴ ἐλέους καὶ καρπῶν ἀγαθῶν, ἀδιάκριτος, ἀνυπόκριτος.&nbsp;&nbsp;</span>
<span class="ver"><b>18</b></span> <span class="text">καρπὸς δὲ δικαιοσύνης ἐν εἰρήνῃ σπείρεται τοῖς ποιοῦσιν εἰρήνην.&nbsp;&nbsp;</span>
<br><br><div class="chap">ΙΑΚΩΒΟΥ &ensp;4</div>
<span class="ver"><b>1</b></span> <span class="text">Πόθεν πόλεμοι καὶ πόθεν μάχαι ἐν ὑμῖν;&nbsp;&nbsp; οὐκ ἐντεῦθεν, ἐκ τῶν ἡδονῶν ὑμῶν τῶν στρατευομένων ἐν τοῖς μέλεσιν ὑμῶν;&nbsp;&nbsp;</span>
<span class="ver"><b>2</b></span> <span class="text">ἐπιθυμεῖτε καὶ οὐκ ἔχετε, φονεύετε καὶ ζηλοῦτε καὶ οὐ δύνασθε ἐπιτυχεῖν, μάχεσθε καὶ πολεμεῖτε, οὐκ ἔχετε διὰ τὸ μὴ αἰτεῖσθαι ὑμᾶς,</span>
<span class="ver"><b>3</b></span> <span class="text">αἰτεῖτε καὶ οὐ λαμβάνετε, διότι κακῶς αἰτεῖσθε, ἵνα ἐν ταῖς ἡδοναῖς ὑμῶν δαπανήσητε.&nbsp;&nbsp;</span>
<span class="ver"><b>4</b></span> <span class="text">μοιχαλίδες, οὐκ οἴδατε ὅτι ἡ φιλία τοῦ κόσμου ἔχθρα τοῦ θεοῦ ἐστιν;&nbsp;&nbsp; ὃς ἐὰν οὖν βουληθῇ φίλος εἶναι τοῦ κόσμου, ἐχθρὸς τοῦ θεοῦ καθίσταται.&nbsp;&nbsp;</span>
<span class="ver"><b>5</b></span> <span class="text">ἢ δοκεῖτε ὅτι κενῶς ἡ γραφὴ λέγει·&nbsp;&nbsp; πρὸς φθόνον ἐπιποθεῖ τὸ πνεῦμα ὃ κατῴκισεν ἐν ἡμῖν,</span>
<span class="ver"><b>6</b></span> <span class="text">μείζονα δὲ δίδωσιν χάριν;&nbsp;&nbsp; διὸ λέγει·&nbsp;&nbsp; ὁ θεὸς ὑπερηφάνοις ἀντιτάσσεται, ταπεινοῖς δὲ δίδωσιν χάριν.&nbsp;&nbsp;</span>
<span class="ver"><b>7</b></span> <span class="text">ὑποτάγητε οὖν τῷ θεῷ, ἀντίστητε δὲ τῷ διαβόλῳ, καὶ φεύξεται ἀφ᾽ ὑμῶν·&nbsp;&nbsp;</span>
<span class="ver"><b>8</b></span> <span class="text">ἐγγίσατε τῷ θεῷ καὶ ἐγγιεῖ ὑμῖν.&nbsp;&nbsp; καθαρίσατε χεῖρας, ἁμαρτωλοί, καὶ ἁγνίσατε καρδίας, δίψυχοι.&nbsp;&nbsp;</span>
<span class="ver"><b>9</b></span> <span class="text">ταλαιπωρήσατε καὶ πενθήσατε καὶ κλαύσατε.&nbsp;&nbsp; ὁ γέλως ὑμῶν εἰς πένθος μετατραπήτω καὶ ἡ χαρὰ εἰς κατήφειαν.&nbsp;&nbsp;</span>
<span class="ver"><b>10</b></span> <span class="text">ταπεινώθητε ἐνώπιον τοῦ κυρίου καὶ ὑψώσει ὑμᾶς.&nbsp;&nbsp;</span>
<span class="ver"><b>11</b></span> <span class="text">Μὴ καταλαλεῖτε ἀλλήλων, ἀδελφοί.&nbsp;&nbsp; ὁ καταλαλῶν ἀδελφοῦ ἢ κρίνων τὸν ἀδελφὸν αὐτοῦ καταλαλεῖ νόμου καὶ κρίνει νόμον·&nbsp;&nbsp; εἰ δὲ νόμον κρίνεις, οὐκ εἶ ποιητὴς νόμου ἀλλὰ κριτής.&nbsp;&nbsp;</span>
<span class="ver"><b>12</b></span> <span class="text">εἷς ἐστιν νομοθέτης καὶ κριτὴς ὁ δυνάμενος σῶσαι καὶ ἀπολέσαι·&nbsp;&nbsp; σὺ δὲ τίς εἶ ὁ κρίνων τὸν πλησίον;&nbsp;&nbsp;</span>
<span class="ver"><b>13</b></span> <span class="text">Ἄγε νῦν οἱ λέγοντες·&nbsp;&nbsp; σήμερον ἢ αὔριον πορευσόμεθα εἰς τήνδε τὴν πόλιν καὶ ποιήσομεν ἐκεῖ ἐνιαυτὸν καὶ ἐμπορευσόμεθα καὶ κερδήσομεν,</span>
<span class="ver"><b>14</b></span> <span class="text">οἵτινες οὐκ ἐπίστασθε τὸ τῆς αὔριον ποία ἡ ζωὴ ὑμῶν – ἀτμὶς γάρ ἐστε ἡ πρὸς ὀλίγον φαινομένη, ἔπειτα καὶ ἀφανιζομένη –</span>
<span class="ver"><b>15</b></span> <span class="text">ἀντὶ τοῦ λέγειν ὑμᾶς·&nbsp;&nbsp; ἐὰν ὁ κύριος θελήσῃ καὶ ζήσομεν καὶ ποιήσομεν τοῦτο ἢ ἐκεῖνο.&nbsp;&nbsp;</span>
<span class="ver"><b>16</b></span> <span class="text">νῦν δὲ καυχᾶσθε ἐν ταῖς ἀλαζονίαις ὑμῶν·&nbsp;&nbsp; πᾶσα καύχησις τοιαύτη πονηρά ἐστιν.&nbsp;&nbsp;</span>
<span class="ver"><b>17</b></span> <span class="text">εἰδότι οὖν καλὸν ποιεῖν καὶ μὴ ποιοῦντι, ἁμαρτία αὐτῷ ἐστιν.&nbsp;&nbsp;</span>
<br><br><div class="chap">ΙΑΚΩΒΟΥ &ensp;5</div>
<span class="ver"><b>1</b></span> <span class="text">Ἄγε νῦν οἱ πλούσιοι, κλαύσατε ὀλολύζοντες ἐπὶ ταῖς ταλαιπωρίαις ὑμῶν ταῖς ἐπερχομέναις.&nbsp;&nbsp;</span>
<span class="ver"><b>2</b></span> <span class="text">ὁ πλοῦτος ὑμῶν σέσηπεν καὶ τὰ ἱμάτια ὑμῶν σητόβρωτα γέγονεν,</span>
<span class="ver"><b>3</b></span> <span class="text">ὁ χρυσὸς ὑμῶν καὶ ὁ ἄργυρος κατίωται καὶ ὁ ἰὸς αὐτῶν εἰς μαρτύριον ὑμῖν ἔσται καὶ φάγεται τὰς σάρκας ὑμῶν ὡς πῦρ.&nbsp;&nbsp; ἐθησαυρίσατε ἐν ἐσχάταις ἡμέραις.&nbsp;&nbsp;</span>
<span class="ver"><b>4</b></span> <span class="text">ἰδοὺ ὁ μισθὸς τῶν ἐργατῶν τῶν ἀμησάντων τὰς χώρας ὑμῶν ὁ ἀφυστερημένος ἀφ᾽ ὑμῶν κράζει, καὶ αἱ βοαὶ τῶν θερισάντων εἰς τὰ ὦτα κυρίου σαβαὼθ εἰσελήλυθαν.&nbsp;&nbsp;</span>
<span class="ver"><b>5</b></span> <span class="text">ἐτρυφήσατε ἐπὶ τῆς γῆς καὶ ἐσπαταλήσατε, ἐθρέψατε τὰς καρδίας ὑμῶν ἐν ἡμέρᾳ σφαγῆς,</span>
<span class="ver"><b>6</b></span> <span class="text">κατεδικάσατε, ἐφονεύσατε τὸν δίκαιον·&nbsp;&nbsp; οὐκ ἀντιτάσσεται ὑμῖν.&nbsp;&nbsp;</span>
<span class="ver"><b>7</b></span> <span class="text">Μακροθυμήσατε οὖν, ἀδελφοί, ἕως τῆς παρουσίας τοῦ κυρίου.&nbsp;&nbsp; ἰδοὺ ὁ γεωργὸς ἐκδέχεται τὸν τίμιον καρπὸν τῆς γῆς μακροθυμῶν ἐπ᾽ αὐτῷ, ἕως λάβῃ πρόϊμον καὶ ὄψιμον.&nbsp;&nbsp;</span>
<span class="ver"><b>8</b></span> <span class="text">μακροθυμήσατε καὶ ὑμεῖς, στηρίξατε τὰς καρδίας ὑμῶν, ὅτι ἡ παρουσία τοῦ κυρίου ἤγγικεν.&nbsp;&nbsp;</span>
<span class="ver"><b>9</b></span> <span class="text">μὴ στενάζετε, ἀδελφοί, κατ᾽ ἀλλήλων, ἵνα μὴ κριθῆτε·&nbsp;&nbsp; ἰδοὺ ὁ κριτὴς πρὸ τῶν θυρῶν ἕστηκεν.&nbsp;&nbsp;</span>
<span class="ver"><b>10</b></span> <span class="text">ὑπόδειγμα λάβετε, ἀδελφοί, τῆς κακοπαθείας καὶ τῆς μακροθυμίας τοὺς προφήτας οἳ ἐλάλησαν ἐν τῷ ὀνόματι κυρίου.&nbsp;&nbsp;</span>
<span class="ver"><b>11</b></span> <span class="text">ἰδοὺ μακαρίζομεν τοὺς ὑπομείναντας·&nbsp;&nbsp; τὴν ὑπομονὴν Ἰὼβ ἠκούσατε καὶ τὸ τέλος κυρίου εἴδετε, ὅτι πολύσπλαγχνός ἐστιν ὁ κύριος καὶ οἰκτίρμων.&nbsp;&nbsp;</span>
<span class="ver"><b>12</b></span> <span class="text">Πρὸ πάντων δέ, ἀδελφοί μου, μὴ ὀμνύετε μήτε τὸν οὐρανὸν μήτε τὴν γῆν μήτε ἄλλον τινὰ ὅρκον·&nbsp;&nbsp; ἤτω δὲ ὑμῶν τὸ ναὶ ναὶ καὶ τὸ οὒ οὔ, ἵνα μὴ ὑπὸ κρίσιν πέσητε.&nbsp;&nbsp;</span>
<span class="ver"><b>13</b></span> <span class="text">Κακοπαθεῖ τις ἐν ὑμῖν, προσευχέσθω·&nbsp;&nbsp; εὐθυμεῖ τις, ψαλλέτω·&nbsp;&nbsp;</span>
<span class="ver"><b>14</b></span> <span class="text">ἀσθενεῖ τις ἐν ὑμῖν, προσκαλεσάσθω τοὺς πρεσβυτέρους τῆς ἐκκλησίας καὶ προσευξάσθωσαν ἐπ᾽ αὐτὸν ἀλείψαντες αὐτὸν ἐλαίῳ ἐν τῷ ὀνόματι τοῦ κυρίου.&nbsp;&nbsp;</span>
<span class="ver"><b>15</b></span> <span class="text">καὶ ἡ εὐχὴ τῆς πίστεως σώσει τὸν κάμνοντα καὶ ἐγερεῖ αὐτὸν ὁ κύριος·&nbsp;&nbsp; κἂν ἁμαρτίας ᾖ πεποιηκώς, ἀφεθήσεται αὐτῷ.&nbsp;&nbsp;</span>
<span class="ver"><b>16</b></span> <span class="text">ἐξομολογεῖσθε οὖν ἀλλήλοις τὰς ἁμαρτίας καὶ προσεύχεσθε ὑπὲρ ἀλλήλων, ὅπως ἰαθῆτε.&nbsp;&nbsp; πολὺ ἰσχύει δέησις δικαίου ἐνεργουμένη.&nbsp;&nbsp;</span>
<span class="ver"><b>17</b></span> <span class="text">Ἠλείας ἄνθρωπος ἦν ὁμοιοπαθὴς ἡμῖν καὶ προσευχῇ προσηύξατο τοῦ μὴ βρέξαι, καὶ οὐκ ἔβρεξεν ἐπὶ τῆς γῆς ἐνιαυτοὺς τρεῖς καὶ μῆνας ἕξ·&nbsp;&nbsp;</span>
<span class="ver"><b>18</b></span> <span class="text">καὶ πάλιν προσηύξατο, καὶ ὁ οὐρανὸς ὑετὸν ἔδωκεν καὶ ἡ γῆ ἐβλάστησεν τὸν καρπὸν αὐτῆς.&nbsp;&nbsp;</span>
<span class="ver"><b>19</b></span> <span class="text">Ἀδελφοί μου, ἐάν τις ἐν ὑμῖν πλανηθῇ ἀπὸ τῆς ἀληθείας καὶ ἐπιστρέψῃ τις αὐτόν,</span>
<span class="ver"><b>20</b></span> <span class="text">γινωσκέτω ὅτι ὁ ἐπιστρέψας ἁμαρτωλὸν ἐκ πλάνης ὁδοῦ αὐτοῦ σώσει ψυχὴν αὐτοῦ ἐκ θανάτου καὶ καλύψει πλῆθος ἁμαρτιῶν.&nbsp;&nbsp;</span>

<h3><center>ΠΕΤΡΟΥ Α</center></h3>
<br><br><div class="chap">ΠΕΤΡΟΥ Α &ensp;1</div>
<span class="ver"><b>1</b></span> <span class="text">Πέτρος ἀπόστολος Ἰησοῦ Χριστοῦ ἐκλεκτοῖς παρεπιδήμοις διασπορᾶς Πόντου, Γαλατίας, Καππαδοκίας, Ἀσίας καὶ Βιθυνίας</span>
<span class="ver"><b>2</b></span> <span class="text">κατὰ πρόγνωσιν θεοῦ πατρὸς ἐν ἁγιασμῷ πνεύματος εἰς ὑπακοὴν καὶ ῥαντισμὸν αἵματος Ἰησοῦ Χριστοῦ, χάρις ὑμῖν καὶ εἰρήνη πληθυνθείη.&nbsp;&nbsp;</span>
<span class="ver"><b>3</b></span> <span class="text">Εὐλογητὸς ὁ θεὸς καὶ πατὴρ τοῦ κυρίου ἡμῶν Ἰησοῦ Χριστοῦ ὁ κατὰ τὸ πολὺ αὐτοῦ ἔλεος ἀναγεννήσας ἡμᾶς εἰς ἐλπίδα ζῶσαν δι᾽ ἀναστάσεως Ἰησοῦ Χριστοῦ ἐκ νεκρῶν,</span>
<span class="ver"><b>4</b></span> <span class="text">εἰς κληρονομίαν ἄφθαρτον καὶ ἀμίαντον καὶ ἀμάραντον τετηρημένην ἐν οὐρανοῖς εἰς ὑμᾶς</span>
<span class="ver"><b>5</b></span> <span class="text">τοὺς ἐν δυνάμει θεοῦ φρουρουμένους διὰ πίστεως εἰς σωτηρίαν ἑτοίμην ἀποκαλυφθῆναι ἐν καιρῷ ἐσχάτῳ</span>
<span class="ver"><b>6</b></span> <span class="text">ἐν ᾧ ἀγαλλιᾶσθε ὀλίγον ἄρτι, εἰ δέον ἐστίν, λυπηθέντες ἐν ποικίλοις πειρασμοῖς,</span>
<span class="ver"><b>7</b></span> <span class="text">ἵνα τὸ δοκίμιον ὑμῶν τῆς πίστεως πολυτιμότερον χρυσίου τοῦ ἀπολλυμένου, διὰ πυρὸς δὲ δοκιμαζομένου εὑρεθῇ εἰς ἔπαινον καὶ δόξαν καὶ τιμὴν ἐν ἀποκαλύψει Ἰησοῦ Χριστοῦ</span>
<span class="ver"><b>8</b></span> <span class="text">ὃν οὐκ ἰδόντες ἀγαπᾶτε, εἰς ὃν ἄρτι μὴ ὁρῶντες, πιστεύοντες δὲ ἀγαλλιᾶσθε χαρᾷ ἀνεκλαλήτῳ καὶ δεδοξασμένῃ</span>
<span class="ver"><b>9</b></span> <span class="text">κομιζόμενοι τὸ τέλος τῆς πίστεως ὑμῶν σωτηρίαν ψυχῶν.&nbsp;&nbsp;</span>
<span class="ver"><b>10</b></span> <span class="text">περὶ ἧς σωτηρίας ἐξεζήτησαν καὶ ἐξηραύνησαν προφῆται οἱ περὶ τῆς εἰς ὑμᾶς χάριτος προφητεύσαντες</span>
<span class="ver"><b>11</b></span> <span class="text">ἐραυνῶντες εἰς τίνα ἢ ποῖον καιρὸν ἐδήλου τὸ ἐν αὐτοῖς πνεῦμα Χριστοῦ προμαρτυρόμενον τὰ εἰς Χριστὸν παθήματα καὶ τὰς μετὰ ταῦτα δόξας.&nbsp;&nbsp;</span>
<span class="ver"><b>12</b></span> <span class="text">οἷς ἀπεκαλύφθη ὅτι οὐχ ἑαυτοῖς, ὑμῖν δὲ διηκόνουν αὐτὰ ἃ νῦν ἀνηγγέλη ὑμῖν διὰ τῶν εὐαγγελισαμένων ὑμᾶς ἐν πνεύματι ἁγίῳ ἀποσταλέντι ἀπ᾽ οὐρανοῦ, εἰς ἃ ἐπιθυμοῦσιν ἄγγελοι παρακύψαι.&nbsp;&nbsp;</span>
<span class="ver"><b>13</b></span> <span class="text">Διὸ ἀναζωσάμενοι τὰς ὀσφύας τῆς διανοίας ὑμῶν νήφοντες τελείως ἐλπίσατε ἐπὶ τὴν φερομένην ὑμῖν χάριν ἐν ἀποκαλύψει Ἰησοῦ Χριστοῦ.&nbsp;&nbsp;</span>
<span class="ver"><b>14</b></span> <span class="text">ὡς τέκνα ὑπακοῆς μὴ συνσχηματιζόμενοι ταῖς πρότερον ἐν τῇ ἀγνοίᾳ ὑμῶν ἐπιθυμίαις,</span>
<span class="ver"><b>15</b></span> <span class="text">ἀλλὰ κατὰ τὸν καλέσαντα ὑμᾶς ἅγιον καὶ αὐτοὶ ἅγιοι ἐν πάσῃ ἀναστροφῇ γενήθητε,</span>
<span class="ver"><b>16</b></span> <span class="text">διότι γέγραπται·&nbsp;&nbsp; ἅγιοι ἔσεσθε, ὅτι ἐγὼ ἅγιος.&nbsp;&nbsp;</span>
<span class="ver"><b>17</b></span> <span class="text">καὶ εἰ πατέρα ἐπικαλεῖσθε τὸν ἀπροσωπολήμπτως κρίνοντα κατὰ τὸ ἑκάστου ἔργον, ἐν φόβῳ τὸν τῆς παροικίας ὑμῶν χρόνον ἀναστράφητε</span>
<span class="ver"><b>18</b></span> <span class="text">εἰδότες ὅτι οὐ φθαρτοῖς, ἀργυρίῳ ἢ χρυσίῳ, ἐλυτρώθητε ἐκ τῆς ματαίας ὑμῶν ἀναστροφῆς πατροπαραδότου</span>
<span class="ver"><b>19</b></span> <span class="text">ἀλλὰ τιμίῳ αἵματι ὡς ἀμνοῦ ἀμώμου καὶ ἀσπίλου Χριστοῦ</span>
<span class="ver"><b>20</b></span> <span class="text">προεγνωσμένου μὲν πρὸ καταβολῆς κόσμου, φανερωθέντος δὲ ἐπ᾽ ἐσχάτου τῶν χρόνων δι᾽ ὑμᾶς</span>
<span class="ver"><b>21</b></span> <span class="text">τοὺς δι᾽ αὐτοῦ πιστοὺς εἰς θεὸν τὸν ἐγείραντα αὐτὸν ἐκ νεκρῶν καὶ δόξαν αὐτῷ δόντα, ὥστε τὴν πίστιν ὑμῶν καὶ ἐλπίδα εἶναι εἰς θεόν.&nbsp;&nbsp;</span>
<span class="ver"><b>22</b></span> <span class="text">Τὰς ψυχὰς ὑμῶν ἡγνικότες ἐν τῇ ὑπακοῇ τῆς ἀληθείας εἰς φιλαδελφίαν ἀνυπόκριτον ἐκ καθαρᾶς καρδίας ἀλλήλους ἀγαπήσατε ἐκτενῶς</span>
<span class="ver"><b>23</b></span> <span class="text">ἀναγεγεννημένοι οὐκ ἐκ σπορᾶς φθαρτῆς ἀλλὰ ἀφθάρτου διὰ λόγου ζῶντος θεοῦ καὶ μένοντος.&nbsp;&nbsp;</span>
<span class="ver"><b>24</b></span> <span class="text">διότι πᾶσα σὰρξ ὡς χόρτος καὶ πᾶσα δόξα αὐτῆς ὡς ἄνθος χόρτου·&nbsp;&nbsp; ἐξηράνθη ὁ χόρτος καὶ τὸ ἄνθος ἐξέπεσεν·&nbsp;&nbsp;</span>
<span class="ver"><b>25</b></span> <span class="text">τὸ δὲ ῥῆμα κυρίου μένει εἰς τὸν αἰῶνα.&nbsp;&nbsp; τοῦτο δέ ἐστιν τὸ ῥῆμα τὸ εὐαγγελισθὲν εἰς ὑμᾶς.&nbsp;&nbsp;</span>
<br><br><div class="chap">ΠΕΤΡΟΥ Α &ensp;2</div>
<span class="ver"><b>1</b></span> <span class="text">Ἀποθέμενοι οὖν πᾶσαν κακίαν καὶ πάντα δόλον καὶ ὑποκρίσεις καὶ φθόνους καὶ πάσας καταλαλιὰς</span>
<span class="ver"><b>2</b></span> <span class="text">ὡς ἀρτιγέννητα βρέφη τὸ λογικὸν ἄδολον γάλα ἐπιποθήσατε, ἵνα ἐν αὐτῷ αὐξηθῆτε εἰς σωτηρίαν,</span>
<span class="ver"><b>3</b></span> <span class="text">εἰ ἐγεύσασθε ὅτι χρηστὸς ὁ κύριος.&nbsp;&nbsp;</span>
<span class="ver"><b>4</b></span> <span class="text">πρὸς ὃν προσερχόμενοι λίθον ζῶντα ὑπὸ ἀνθρώπων μὲν ἀποδεδοκιμασμένον, παρὰ δὲ θεῷ ἐκλεκτὸν ἔντιμον,</span>
<span class="ver"><b>5</b></span> <span class="text">καὶ αὐτοὶ ὡς λίθοι ζῶντες οἰκοδομεῖσθε οἶκος πνευματικὸς εἰς ἱεράτευμα ἅγιον ἀνενέγκαι πνευματικὰς θυσίας εὐπροσδέκτους θεῷ διὰ Ἰησοῦ Χριστοῦ.&nbsp;&nbsp;</span>
<span class="ver"><b>6</b></span> <span class="text">διότι περιέχει ἐν γραφῇ·&nbsp;&nbsp; ἰδοὺ τίθημι ἐν Σιὼν λίθον ἀκρογωνιαῖον ἐκλεκτὸν ἔντιμον, καὶ ὁ πιστεύων ἐπ᾽ αὐτῷ οὐ μὴ καταισχυνθῇ.&nbsp;&nbsp;</span>
<span class="ver"><b>7</b></span> <span class="text">ὑμῖν οὖν ἡ τιμὴ τοῖς πιστεύουσιν, ἀπιστοῦσιν δὲ λίθος ὃν ἀπεδοκίμασαν οἱ οἰκοδομοῦντες, οὗτος ἐγενήθη εἰς κεφαλὴν γωνίας</span>
<span class="ver"><b>8</b></span> <span class="text">καὶ λίθος προσκόμματος καὶ πέτρα σκανδάλου·&nbsp;&nbsp; οἳ προσκόπτουσιν τῷ λόγῳ ἀπειθοῦντες εἰς ὃ καὶ ἐτέθησαν.&nbsp;&nbsp;</span>
<span class="ver"><b>9</b></span> <span class="text">ὑμεῖς δὲ γένος ἐκλεκτόν, βασίλειον ἱεράτευμα, ἔθνος ἅγιον, λαὸς εἰς περιποίησιν, ὅπως τὰς ἀρετὰς ἐξαγγείλητε τοῦ ἐκ σκότους ὑμᾶς καλέσαντος εἰς τὸ θαυμαστὸν αὐτοῦ φῶς·&nbsp;&nbsp;</span>
<span class="ver"><b>10</b></span> <span class="text">οἵ ποτε οὐ λαός, νῦν δὲ λαὸς θεοῦ, οἱ οὐκ ἠλεημένοι, νῦν δὲ ἐλεηθέντες.&nbsp;&nbsp;</span>
<span class="ver"><b>11</b></span> <span class="text">Ἀγαπητοί, παρακαλῶ ὡς παροίκους καὶ παρεπιδήμους ἀπέχεσθαι τῶν σαρκικῶν ἐπιθυμιῶν αἵτινες στρατεύονται κατὰ τῆς ψυχῆς·&nbsp;&nbsp;</span>
<span class="ver"><b>12</b></span> <span class="text">τὴν ἀναστροφὴν ὑμῶν ἐν τοῖς ἔθνεσιν ἔχοντες καλήν, ἵνα ἐν ᾧ καταλαλοῦσιν ὑμῶν ὡς κακοποιῶν ἐκ τῶν καλῶν ἔργων ἐποπτεύοντες δοξάσωσιν τὸν θεὸν ἐν ἡμέρᾳ ἐπισκοπῆς.&nbsp;&nbsp;</span>
<span class="ver"><b>13</b></span> <span class="text">Ὑποτάγητε πάσῃ ἀνθρωπίνῃ κτίσει διὰ τὸν κύριον, εἴτε βασιλεῖ ὡς ὑπερέχοντι</span>
<span class="ver"><b>14</b></span> <span class="text">εἴτε ἡγεμόσιν ὡς δι᾽ αὐτοῦ πεμπομένοις εἰς ἐκδίκησιν κακοποιῶν, ἔπαινον δὲ ἀγαθοποιῶν,</span>
<span class="ver"><b>15</b></span> <span class="text">ὅτι οὕτως ἐστὶν τὸ θέλημα τοῦ θεοῦ ἀγαθοποιοῦντας φιμοῦν τὴν τῶν ἀφρόνων ἀνθρώπων ἀγνωσίαν,</span>
<span class="ver"><b>16</b></span> <span class="text">ὡς ἐλεύθεροι καὶ μὴ ὡς ἐπικάλυμμα ἔχοντες τῆς κακίας τὴν ἐλευθερίαν ἀλλ᾽ ὡς θεοῦ δοῦλοι.&nbsp;&nbsp;</span>
<span class="ver"><b>17</b></span> <span class="text">πάντας τιμήσατε, τὴν ἀδελφότητα ἀγαπᾶτε, τὸν θεὸν φοβεῖσθε, τὸν βασιλέα τιμᾶτε.&nbsp;&nbsp;</span>
<span class="ver"><b>18</b></span> <span class="text">Οἱ οἰκέται ὑποτασσόμενοι ἐν παντὶ φόβῳ τοῖς δεσπόταις, οὐ μόνον τοῖς ἀγαθοῖς καὶ ἐπιεικέσιν ἀλλὰ καὶ τοῖς σκολιοῖς.&nbsp;&nbsp;</span>
<span class="ver"><b>19</b></span> <span class="text">τοῦτο γὰρ χάρις, εἰ διὰ συνείδησιν θεοῦ ὑποφέρει τις λύπας πάσχων ἀδίκως.&nbsp;&nbsp;</span>
<span class="ver"><b>20</b></span> <span class="text">ποῖον γὰρ κλέος, εἰ ἁμαρτάνοντες καὶ κολαφιζόμενοι ὑπομενεῖτε;&nbsp;&nbsp; ἀλλ᾽ εἰ ἀγαθοποιοῦντες καὶ πάσχοντες ὑπομενεῖτε, τοῦτο χάρις παρὰ θεῷ.&nbsp;&nbsp;</span>
<span class="ver"><b>21</b></span> <span class="text">εἰς τοῦτο γὰρ ἐκλήθητε, ὅτι καὶ Χριστὸς ἔπαθεν ὑπὲρ ὑμῶν ὑμῖν ὑπολιμπάνων ὑπογραμμόν, ἵνα ἐπακολουθήσητε τοῖς ἴχνεσιν αὐτοῦ,</span>
<span class="ver"><b>22</b></span> <span class="text">ὃς ἁμαρτίαν οὐκ ἐποίησεν οὐδὲ εὑρέθη δόλος ἐν τῷ στόματι αὐτοῦ,</span>
<span class="ver"><b>23</b></span> <span class="text">ὃς λοιδορούμενος οὐκ ἀντελοιδόρει, πάσχων οὐκ ἠπείλει, παρεδίδου δὲ τῷ κρίνοντι δικαίως</span>
<span class="ver"><b>24</b></span> <span class="text">ὃς τὰς ἁμαρτίας ἡμῶν αὐτὸς ἀνήνεγκεν ἐν τῷ σώματι αὐτοῦ ἐπὶ τὸ ξύλον, ἵνα ταῖς ἁμαρτίαις ἀπογενόμενοι τῇ δικαιοσύνῃ ζήσωμεν, οὗ τῷ μώλωπι ἰάθητε.&nbsp;&nbsp;</span>
<span class="ver"><b>25</b></span> <span class="text">ἦτε γὰρ ὡς πρόβατα πλανώμενοι, ἀλλ᾽ ἐπεστράφητε νῦν ἐπὶ τὸν ποιμένα καὶ ἐπίσκοπον τῶν ψυχῶν ὑμῶν.&nbsp;&nbsp;</span>
<br><br><div class="chap">ΠΕΤΡΟΥ Α &ensp;3</div>
<span class="ver"><b>1</b></span> <span class="text">Ὁμοίως αἱ γυναῖκες, ὑποτασσόμεναι τοῖς ἰδίοις ἀνδράσιν, ἵνα καὶ εἴ τινες ἀπειθοῦσιν τῷ λόγῳ, διὰ τῆς τῶν γυναικῶν ἀναστροφῆς ἄνευ λόγου κερδηθήσονται</span>
<span class="ver"><b>2</b></span> <span class="text">ἐποπτεύσαντες τὴν ἐν φόβῳ ἁγνὴν ἀναστροφὴν ὑμῶν.&nbsp;&nbsp;</span>
<span class="ver"><b>3</b></span> <span class="text">ὧν ἔστω οὐχ ὁ ἔξωθεν ἐμπλοκῆς τριχῶν καὶ περιθέσεως χρυσίων ἢ ἐνδύσεως ἱματίων κόσμος,</span>
<span class="ver"><b>4</b></span> <span class="text">ἀλλ᾽ ὁ κρυπτὸς τῆς καρδίας ἄνθρωπος ἐν τῷ ἀφθάρτῳ τοῦ πραέως καὶ ἡσυχίου πνεύματος ὅ ἐστιν ἐνώπιον τοῦ θεοῦ πολυτελές.&nbsp;&nbsp;</span>
<span class="ver"><b>5</b></span> <span class="text">οὕτως γάρ ποτε καὶ αἱ ἅγιαι γυναῖκες αἱ ἐλπίζουσαι εἰς θεὸν ἐκόσμουν ἑαυτὰς ὑποτασσόμεναι τοῖς ἰδίοις ἀνδράσιν,</span>
<span class="ver"><b>6</b></span> <span class="text">ὡς Σάρρα ὑπήκουσεν τῷ Ἀβραὰμ κύριον αὐτὸν καλοῦσα ἧς ἐγενήθητε τέκνα ἀγαθοποιοῦσαι καὶ μὴ φοβούμεναι μηδεμίαν πτόησιν.&nbsp;&nbsp;</span>
<span class="ver"><b>7</b></span> <span class="text">Οἱ ἄνδρες ὁμοίως, συνοικοῦντες κατὰ γνῶσιν ὡς ἀσθενεστέρῳ σκεύει τῷ γυναικείῳ, ἀπονέμοντες τιμὴν ὡς καὶ συνκληρονόμοις χάριτος ζωῆς εἰς τὸ μὴ ἐνκόπτεσθαι τὰς προσευχὰς ὑμῶν.&nbsp;&nbsp;</span>
<span class="ver"><b>8</b></span> <span class="text">Τὸ δὲ τέλος πάντες ὁμόφρονες, συνπαθεῖς, φιλάδελφοι, εὔσπλαγχνοι, ταπεινόφρονες,</span>
<span class="ver"><b>9</b></span> <span class="text">μὴ ἀποδιδόντες κακὸν ἀντὶ κακοῦ ἢ λοιδορίαν ἀντὶ λοιδορίας, τοὐναντίον δὲ εὐλογοῦντες, ὅτι εἰς τοῦτο ἐκλήθητε, ἵνα εὐλογίαν κληρονομήσητε.&nbsp;&nbsp;</span>
<span class="ver"><b>10</b></span> <span class="text">ὁ γὰρ θέλων ζωὴν ἀγαπᾶν καὶ ἰδεῖν ἡμέρας ἀγαθὰς παυσάτω τὴν γλῶσσαν ἀπὸ κακοῦ καὶ χείλη τοῦ μὴ λαλῆσαι δόλον,</span>
<span class="ver"><b>11</b></span> <span class="text">ἐκκλινάτω δὲ ἀπὸ κακοῦ καὶ ποιησάτω ἀγαθόν, ζητησάτω εἰρήνην καὶ διωξάτω αὐτήν·&nbsp;&nbsp;</span>
<span class="ver"><b>12</b></span> <span class="text">ὅτι ὀφθαλμοὶ κυρίου ἐπὶ δικαίους καὶ ὦτα αὐτοῦ εἰς δέησιν αὐτῶν, πρόσωπον δὲ κυρίου ἐπὶ ποιοῦντας κακά.&nbsp;&nbsp;</span>
<span class="ver"><b>13</b></span> <span class="text">Καὶ τίς ὁ κακώσων ὑμᾶς, ἐὰν τοῦ ἀγαθοῦ ζηλωταὶ γένησθε;&nbsp;&nbsp;</span>
<span class="ver"><b>14</b></span> <span class="text">ἀλλ᾽ εἰ καὶ πάσχοιτε διὰ δικαιοσύνην, μακάριοι.&nbsp;&nbsp; τὸν δὲ φόβον αὐτῶν μὴ φοβηθῆτε μηδὲ ταραχθῆτε,</span>
<span class="ver"><b>15</b></span> <span class="text">κύριον δὲ τὸν Χριστὸν ἁγιάσατε ἐν ταῖς καρδίαις ὑμῶν, ἕτοιμοι ἀεὶ πρὸς ἀπολογίαν παντὶ τῷ αἰτοῦντι ὑμᾶς λόγον περὶ τῆς ἐν ὑμῖν ἐλπίδος,</span>
<span class="ver"><b>16</b></span> <span class="text">ἀλλὰ μετὰ πραΰτητος καὶ φόβου, συνείδησιν ἔχοντες ἀγαθήν, ἵνα ἐν ᾧ καταλαλεῖσθε καταισχυνθῶσιν οἱ ἐπηρεάζοντες ὑμῶν τὴν ἀγαθὴν ἐν Χριστῷ ἀναστροφήν.&nbsp;&nbsp;</span>
<span class="ver"><b>17</b></span> <span class="text">κρεῖττον γὰρ ἀγαθοποιοῦντας, εἰ θέλοι τὸ θέλημα τοῦ θεοῦ, πάσχειν ἢ κακοποιοῦντας.&nbsp;&nbsp;</span>
<span class="ver"><b>18</b></span> <span class="text">ὅτι καὶ Χριστὸς ἅπαξ περὶ ἁμαρτιῶν ὑπὲρ ὑμῶν ἀπέθανεν, δίκαιος ὑπὲρ ἀδίκων, ἵνα ὑμᾶς προσαγάγῃ τῷ θεῷ θανατωθεὶς μὲν σαρκί, ζῳοποιηθεὶς δὲ πνεύματι·&nbsp;&nbsp;</span>
<span class="ver"><b>19</b></span> <span class="text">ἐν ᾧ καὶ τοῖς ἐν φυλακῇ πνεύμασιν πορευθεὶς ἐκήρυξεν</span>
<span class="ver"><b>20</b></span> <span class="text">ἀπειθήσασίν ποτε, ὅτε ἀπεξεδέχετο ἡ τοῦ θεοῦ μακροθυμία ἐν ἡμέραις Νῶε κατασκευαζομένης κιβωτοῦ εἰς ἣν ὀλίγοι, τοῦτ᾽ ἔστιν ὀκτὼ ψυχαί, διεσώθησαν δι᾽ ὕδατος</span>
<span class="ver"><b>21</b></span> <span class="text">ὃ καὶ ὑμᾶς ἀντίτυπον νῦν σῴζει βάπτισμα, οὐ σαρκὸς ἀπόθεσις ῥύπου ἀλλὰ συνειδήσεως ἀγαθῆς ἐπερώτημα εἰς θεόν, δι᾽ ἀναστάσεως Ἰησοῦ Χριστοῦ</span>
<span class="ver"><b>22</b></span> <span class="text">ὅς ἐστιν ἐν δεξιᾷ τοῦ θεοῦ πορευθεὶς εἰς οὐρανὸν ὑποταγέντων αὐτῷ ἀγγέλων καὶ ἐξουσιῶν καὶ δυνάμεων.&nbsp;&nbsp;</span>
<br><br><div class="chap">ΠΕΤΡΟΥ Α &ensp;4</div>
<span class="ver"><b>1</b></span> <span class="text">Χριστοῦ οὖν παθόντος σαρκὶ καὶ ὑμεῖς τὴν αὐτὴν ἔννοιαν ὁπλίσασθε, ὅτι ὁ παθὼν σαρκὶ πέπαυται ἁμαρτίας</span>
<span class="ver"><b>2</b></span> <span class="text">εἰς τὸ μηκέτι ἀνθρώπων ἐπιθυμίαις ἀλλὰ θελήματι θεοῦ τὸν ἐπίλοιπον ἐν σαρκὶ βιῶσαι χρόνον.&nbsp;&nbsp;</span>
<span class="ver"><b>3</b></span> <span class="text">ἀρκετὸς γὰρ ὁ παρεληλυθὼς χρόνος τὸ βούλημα τῶν ἐθνῶν κατειργάσθαι πεπορευμένους ἐν ἀσελγείαις, ἐπιθυμίαις, οἰνοφλυγίαις, κώμοις, πότοις καὶ ἀθεμίτοις εἰδωλολατρίαις.&nbsp;&nbsp;</span>
<span class="ver"><b>4</b></span> <span class="text">ἐν ᾧ ξενίζονται μὴ συντρεχόντων ὑμῶν εἰς τὴν αὐτὴν τῆς ἀσωτίας ἀνάχυσιν βλασφημοῦντες,</span>
<span class="ver"><b>5</b></span> <span class="text">οἳ ἀποδώσουσιν λόγον τῷ ἑτοίμως ἔχοντι κρῖναι ζῶντας καὶ νεκρούς.&nbsp;&nbsp;</span>
<span class="ver"><b>6</b></span> <span class="text">εἰς τοῦτο γὰρ καὶ νεκροῖς εὐηγγελίσθη, ἵνα κριθῶσιν μὲν κατὰ ἀνθρώπους σαρκί, ζῶσιν δὲ κατὰ θεὸν πνεύματι.&nbsp;&nbsp;</span>
<span class="ver"><b>7</b></span> <span class="text">Πάντων δὲ τὸ τέλος ἤγγικεν.&nbsp;&nbsp; σωφρονήσατε οὖν καὶ νήψατε εἰς προσευχὰς</span>
<span class="ver"><b>8</b></span> <span class="text">πρὸ πάντων τὴν εἰς ἑαυτοὺς ἀγάπην ἐκτενῆ ἔχοντες, ὅτι ἀγάπη καλύπτει πλῆθος ἁμαρτιῶν,</span>
<span class="ver"><b>9</b></span> <span class="text">φιλόξενοι εἰς ἀλλήλους ἄνευ γογγυσμοῦ,</span>
<span class="ver"><b>10</b></span> <span class="text">ἕκαστος καθὼς ἔλαβεν χάρισμα εἰς ἑαυτοὺς αὐτὸ διακονοῦντες ὡς καλοὶ οἰκονόμοι ποικίλης χάριτος θεοῦ.&nbsp;&nbsp;</span>
<span class="ver"><b>11</b></span> <span class="text">εἴ τις λαλεῖ, ὡς λόγια θεοῦ·&nbsp;&nbsp; εἴ τις διακονεῖ, ὡς ἐξ ἰσχύος ἧς χορηγεῖ ὁ θεός, ἵνα ἐν πᾶσιν δοξάζηται ὁ θεὸς διὰ Ἰησοῦ Χριστοῦ ᾧ ἐστιν ἡ δόξα καὶ τὸ κράτος εἰς τοὺς αἰῶνας τῶν αἰώνων, ἀμήν.&nbsp;&nbsp;</span>
<span class="ver"><b>12</b></span> <span class="text">Ἀγαπητοί, μὴ ξενίζεσθε τῇ ἐν ὑμῖν πυρώσει πρὸς πειρασμὸν ὑμῖν γινομένῃ ὡς ξένου ὑμῖν συμβαίνοντος,</span>
<span class="ver"><b>13</b></span> <span class="text">ἀλλὰ καθὸ κοινωνεῖτε τοῖς τοῦ Χριστοῦ παθήμασιν, χαίρετε, ἵνα καὶ ἐν τῇ ἀποκαλύψει τῆς δόξης αὐτοῦ χαρῆτε ἀγαλλιώμενοι.&nbsp;&nbsp;</span>
<span class="ver"><b>14</b></span> <span class="text">εἰ ὀνειδίζεσθε ἐν ὀνόματι Χριστοῦ, μακάριοι, ὅτι τὸ τῆς δόξης καὶ τὸ τοῦ θεοῦ πνεῦμα ἐφ᾽ ὑμᾶς ἀναπαύεται.&nbsp;&nbsp;</span>
<span class="ver"><b>15</b></span> <span class="text">μὴ γάρ τις ὑμῶν πασχέτω ὡς φονεὺς ἢ κλέπτης ἢ κακοποιὸς ἢ ὡς ἀλλοτριεπίσκοπος·&nbsp;&nbsp;</span>
<span class="ver"><b>16</b></span> <span class="text">εἰ δὲ ὡς χριστιανός, μὴ αἰσχυνέσθω, δοξαζέτω δὲ τὸν θεὸν ἐν τῷ ὀνόματι τούτῳ.&nbsp;&nbsp;</span>
<span class="ver"><b>17</b></span> <span class="text">ὅτι ὁ καιρὸς τοῦ ἄρξασθαι τὸ κρίμα ἀπὸ τοῦ οἴκου τοῦ θεοῦ·&nbsp;&nbsp; εἰ δὲ πρῶτον ἀφ᾽ ἡμῶν, τί τὸ τέλος τῶν ἀπειθούντων τῷ τοῦ θεοῦ εὐαγγελίῳ;&nbsp;&nbsp;</span>
<span class="ver"><b>18</b></span> <span class="text">καὶ εἰ ὁ δίκαιος μόλις σῴζεται, ὁ ἀσεβὴς καὶ ἁμαρτωλὸς ποῦ φανεῖται;&nbsp;&nbsp;</span>
<span class="ver"><b>19</b></span> <span class="text">ὥστε καὶ οἱ πάσχοντες κατὰ τὸ θέλημα τοῦ θεοῦ πιστῷ κτίστῃ παρατιθέσθωσαν τὰς ψυχὰς αὐτῶν ἐν ἀγαθοποιΐᾳ.&nbsp;&nbsp;</span>
<br><br><div class="chap">ΠΕΤΡΟΥ Α &ensp;5</div>
<span class="ver"><b>1</b></span> <span class="text">Πρεσβυτέρους οὖν ἐν ὑμῖν παρακαλῶ ὁ συνπρεσβύτερος καὶ μάρτυς τῶν τοῦ Χριστοῦ παθημάτων, ὁ καὶ τῆς μελλούσης ἀποκαλύπτεσθαι δόξης κοινωνός·&nbsp;&nbsp;</span>
<span class="ver"><b>2</b></span> <span class="text">ποιμάνατε τὸ ἐν ὑμῖν ποίμνιον τοῦ θεοῦ ἐπισκοποῦντες μὴ ἀναγκαστῶς ἀλλὰ ἑκουσίως κατὰ θεόν, μηδὲ αἰσχροκερδῶς ἀλλὰ προθύμως,</span>
<span class="ver"><b>3</b></span> <span class="text">μηδ᾽ ὡς κατακυριεύοντες τῶν κλήρων ἀλλὰ τύποι γινόμενοι τοῦ ποιμνίου·&nbsp;&nbsp;</span>
<span class="ver"><b>4</b></span> <span class="text">καὶ φανερωθέντος τοῦ ἀρχιποίμενος κομιεῖσθε τὸν ἀμαράντινον τῆς δόξης στέφανον.&nbsp;&nbsp;</span>
<span class="ver"><b>5</b></span> <span class="text">ὁμοίως, νεώτεροι, ὑποτάγητε πρεσβυτέροις·&nbsp;&nbsp; πάντες δὲ ἀλλήλοις τὴν ταπεινοφροσύνην ἐγκομβώσασθε, ὅτι ὁ θεὸς ὑπερηφάνοις ἀντιτάσσεται, ταπεινοῖς δὲ δίδωσιν χάριν.&nbsp;&nbsp;</span>
<span class="ver"><b>6</b></span> <span class="text">Ταπεινώθητε οὖν ὑπὸ τὴν κραταιὰν χεῖρα τοῦ θεοῦ, ἵνα ὑμᾶς ὑψώσῃ ἐν καιρῷ,</span>
<span class="ver"><b>7</b></span> <span class="text">πᾶσαν τὴν μέριμναν ὑμῶν ἐπιρίψαντες ἐπ᾽ αὐτόν, ὅτι αὐτῷ μέλει περὶ ὑμῶν.&nbsp;&nbsp;</span>
<span class="ver"><b>8</b></span> <span class="text">νήψατε, γρηγορήσατε.&nbsp;&nbsp; ὁ ἀντίδικος ὑμῶν διάβολος ὡς λέων ὠρυόμενος περιπατεῖ ζητῶν τινα καταπιεῖν·&nbsp;&nbsp;</span>
<span class="ver"><b>9</b></span> <span class="text">ᾧ ἀντίστητε στερεοὶ τῇ πίστει εἰδότες τὰ αὐτὰ τῶν παθημάτων τῇ ἐν τῷ κόσμῳ ὑμῶν ἀδελφότητι ἐπιτελεῖσθαι.&nbsp;&nbsp;</span>
<span class="ver"><b>10</b></span> <span class="text">ὁ δὲ θεὸς πάσης χάριτος, ὁ καλέσας ὑμᾶς εἰς τὴν αἰώνιον αὐτοῦ δόξαν ἐν Χριστῷ ὀλίγον παθόντας αὐτὸς καταρτίσει, στηρίξει, σθενώσει, θεμελιώσει.&nbsp;&nbsp;</span>
<span class="ver"><b>11</b></span> <span class="text">αὐτῷ τὸ κράτος εἰς τοὺς αἰῶνας, ἀμήν.&nbsp;&nbsp;</span>
<span class="ver"><b>12</b></span> <span class="text">Διὰ Σιλουανοῦ ὑμῖν τοῦ πιστοῦ ἀδελφοῦ, ὡς λογίζομαι, δι᾽ ὀλίγων ἔγραψα παρακαλῶν καὶ ἐπιμαρτυρῶν ταύτην εἶναι ἀληθῆ χάριν τοῦ θεοῦ εἰς ἣν στῆτε.&nbsp;&nbsp;</span>
<span class="ver"><b>13</b></span> <span class="text">ἀσπάζεται ὑμᾶς ἡ ἐν Βαβυλῶνι συνεκλεκτὴ καὶ Μᾶρκος ὁ υἱός μου.&nbsp;&nbsp;</span>
<span class="ver"><b>14</b></span> <span class="text">ἀσπάσασθε ἀλλήλους ἐν φιλήματι ἀγάπης.&nbsp;&nbsp; Εἰρήνη ὑμῖν πᾶσιν τοῖς ἐν Χριστῷ.&nbsp;&nbsp;</span>

<h3><center>ΠΕΤΡΟΥ Β</center></h3>
<br><br><div class="chap">ΠΕΤΡΟΥ Β &ensp;1</div>
<span class="ver"><b>1</b></span> <span class="text">Σίμων Πέτρος δοῦλος καὶ ἀπόστολος Ἰησοῦ Χριστοῦ τοῖς ἰσότιμον ἡμῖν λαχοῦσιν πίστιν ἐν δικαιοσύνῃ τοῦ θεοῦ ἡμῶν καὶ σωτῆρος Ἰησοῦ Χριστοῦ,</span>
<span class="ver"><b>2</b></span> <span class="text">χάρις ὑμῖν καὶ εἰρήνη πληθυνθείη ἐν ἐπιγνώσει τοῦ θεοῦ καὶ Ἰησοῦ τοῦ κυρίου ἡμῶν.&nbsp;&nbsp;</span>
<span class="ver"><b>3</b></span> <span class="text">Ὡς πάντα ἡμῖν τῆς θείας δυνάμεως αὐτοῦ τὰ πρὸς ζωὴν καὶ εὐσέβειαν δεδωρημένης διὰ τῆς ἐπιγνώσεως τοῦ καλέσαντος ἡμᾶς διὰ δόξης καὶ ἀρετῆς</span>
<span class="ver"><b>4</b></span> <span class="text">δι᾽ ὧν τὰ τίμια καὶ μέγιστα ἡμῖν ἐπαγγέλματα δεδώρηται, ἵνα διὰ τούτων γένησθε θείας κοινωνοὶ φύσεως ἀποφυγόντες τῆς ἐν τῷ κόσμῳ ἐν ἐπιθυμίᾳ φθορᾶς.&nbsp;&nbsp;</span>
<span class="ver"><b>5</b></span> <span class="text">καὶ αὐτὸ τοῦτο δὲ σπουδὴν πᾶσαν παρεισενέγκαντες ἐπιχορηγήσατε ἐν τῇ πίστει ὑμῶν τὴν ἀρετήν, ἐν δὲ τῇ ἀρετῇ τὴν γνῶσιν,</span>
<span class="ver"><b>6</b></span> <span class="text">ἐν δὲ τῇ γνώσει τὴν ἐνκράτειαν, ἐν δὲ τῇ ἐνκρατείᾳ τὴν ὑπομονήν, ἐν δὲ τῇ ὑπομονῇ τὴν εὐσέβειαν,</span>
<span class="ver"><b>7</b></span> <span class="text">ἐν δὲ τῇ εὐσεβείᾳ τὴν φιλαδελφίαν, ἐν δὲ τῇ φιλαδελφίᾳ τὴν ἀγάπην.&nbsp;&nbsp;</span>
<span class="ver"><b>8</b></span> <span class="text">ταῦτα γὰρ ὑμῖν ὑπάρχοντα καὶ πλεονάζοντα οὐκ ἀργοὺς οὐδὲ ἀκάρπους καθίστησιν εἰς τὴν τοῦ κυρίου ἡμῶν Ἰησοῦ Χριστοῦ ἐπίγνωσιν·&nbsp;&nbsp;</span>
<span class="ver"><b>9</b></span> <span class="text">ᾧ γὰρ μὴ πάρεστιν ταῦτα, τυφλός ἐστιν μυωπάζων λήθην λαβὼν τοῦ καθαρισμοῦ τῶν πάλαι αὐτοῦ ἁμαρτιῶν.&nbsp;&nbsp;</span>
<span class="ver"><b>10</b></span> <span class="text">διὸ μᾶλλον, ἀδελφοί, σπουδάσατε βεβαίαν ὑμῶν τὴν κλῆσιν καὶ ἐκλογὴν ποιεῖσθαι·&nbsp;&nbsp; ταῦτα γὰρ ποιοῦντες οὐ μὴ πταίσητέ ποτε.&nbsp;&nbsp;</span>
<span class="ver"><b>11</b></span> <span class="text">οὕτως γὰρ πλουσίως ἐπιχορηγηθήσεται ὑμῖν ἡ εἴσοδος εἰς τὴν αἰώνιον βασιλείαν τοῦ κυρίου ἡμῶν καὶ σωτῆρος Ἰησοῦ Χριστοῦ.&nbsp;&nbsp;</span>
<span class="ver"><b>12</b></span> <span class="text">Διὸ μελλήσω ἀεὶ ὑμᾶς ὑπομιμνῄσκειν περὶ τούτων καίπερ εἰδότας καὶ ἐστηριγμένους ἐν τῇ παρούσῃ ἀληθείᾳ.&nbsp;&nbsp;</span>
<span class="ver"><b>13</b></span> <span class="text">δίκαιον δὲ ἡγοῦμαι, ἐφ᾽ ὅσον εἰμὶ ἐν τούτῳ τῷ σκηνώματι, διεγείρειν ὑμᾶς ἐν ὑπομνήσει</span>
<span class="ver"><b>14</b></span> <span class="text">εἰδὼς ὅτι ταχινή ἐστιν ἡ ἀπόθεσις τοῦ σκηνώματός μου, καθὼς καὶ ὁ κύριος ἡμῶν Ἰησοῦς Χριστὸς ἐδήλωσέν μοι.&nbsp;&nbsp;</span>
<span class="ver"><b>15</b></span> <span class="text">σπουδάσω δὲ καὶ ἑκάστοτε ἔχειν ὑμᾶς μετὰ τὴν ἐμὴν ἔξοδον τὴν τούτων μνήμην ποιεῖσθαι.&nbsp;&nbsp;</span>
<span class="ver"><b>16</b></span> <span class="text">Οὐ γὰρ σεσοφισμένοις μύθοις ἐξακολουθήσαντες ἐγνωρίσαμεν ὑμῖν τὴν τοῦ κυρίου ἡμῶν Ἰησοῦ Χριστοῦ δύναμιν καὶ παρουσίαν ἀλλ᾽ ἐπόπται γενηθέντες τῆς ἐκείνου μεγαλειότητος.&nbsp;&nbsp;</span>
<span class="ver"><b>17</b></span> <span class="text">λαβὼν γὰρ παρὰ θεοῦ πατρὸς τιμὴν καὶ δόξαν φωνῆς ἐνεχθείσης αὐτῷ τοιᾶσδε ὑπὸ τῆς μεγαλοπρεποῦς δόξης·&nbsp;&nbsp; ὁ υἱός μου ὁ ἀγαπητός μου οὗτός ἐστιν εἰς ὃν ἐγὼ εὐδόκησα</span>
<span class="ver"><b>18</b></span> <span class="text">καὶ ταύτην τὴν φωνὴν ἡμεῖς ἠκούσαμεν ἐξ οὐρανοῦ ἐνεχθεῖσαν σὺν αὐτῷ ὄντες ἐν τῷ ἁγίῳ ὄρει.&nbsp;&nbsp;</span>
<span class="ver"><b>19</b></span> <span class="text">καὶ ἔχομεν βεβαιότερον τὸν προφητικὸν λόγον ᾧ καλῶς ποιεῖτε προσέχοντες ὡς λύχνῳ φαίνοντι ἐν αὐχμηρῷ τόπῳ, ἕως οὗ ἡμέρα διαυγάσῃ καὶ φωσφόρος ἀνατείλῃ ἐν ταῖς καρδίαις ὑμῶν,</span>
<span class="ver"><b>20</b></span> <span class="text">τοῦτο πρῶτον γινώσκοντες ὅτι πᾶσα προφητεία γραφῆς ἰδίας ἐπιλύσεως οὐ γίνεται·&nbsp;&nbsp;</span>
<span class="ver"><b>21</b></span> <span class="text">οὐ γὰρ θελήματι ἀνθρώπου ἠνέχθη προφητεία ποτέ, ἀλλὰ ὑπὸ πνεύματος ἁγίου φερόμενοι ἐλάλησαν ἀπὸ θεοῦ ἄνθρωποι.&nbsp;&nbsp;</span>
<br><br><div class="chap">ΠΕΤΡΟΥ Β &ensp;2</div>
<span class="ver"><b>1</b></span> <span class="text">Ἐγένοντο δὲ καὶ ψευδοπροφῆται ἐν τῷ λαῷ, ὡς καὶ ἐν ὑμῖν ἔσονται ψευδοδιδάσκαλοι οἵτινες παρεισάξουσιν αἱρέσεις ἀπωλείας καὶ τὸν ἀγοράσαντα αὐτοὺς δεσπότην ἀρνούμενοι ἐπάγοντες ἑαυτοῖς ταχινὴν ἀπώλειαν.&nbsp;&nbsp;</span>
<span class="ver"><b>2</b></span> <span class="text">καὶ πολλοὶ ἐξακολουθήσουσιν αὐτῶν ταῖς ἀσελγείαις δι᾽ οὓς ἡ ὁδὸς τῆς ἀληθείας βλασφημηθήσεται,</span>
<span class="ver"><b>3</b></span> <span class="text">καὶ ἐν πλεονεξίᾳ πλαστοῖς λόγοις ὑμᾶς ἐμπορεύσονται οἷς τὸ κρίμα ἔκπαλαι οὐκ ἀργεῖ καὶ ἡ ἀπώλεια αὐτῶν οὐ νυστάζει.&nbsp;&nbsp;</span>
<span class="ver"><b>4</b></span> <span class="text">Εἰ γὰρ ὁ θεὸς ἀγγέλων ἁμαρτησάντων οὐκ ἐφείσατο ἀλλὰ σειραῖς ζόφου ταρταρώσας παρέδωκεν εἰς κρίσιν τηρουμένους</span>
<span class="ver"><b>5</b></span> <span class="text">καὶ ἀρχαίου κόσμου οὐκ ἐφείσατο ἀλλὰ ὄγδοον Νῶε δικαιοσύνης κήρυκα ἐφύλαξεν κατακλυσμὸν κόσμῳ ἀσεβῶν ἐπάξας</span>
<span class="ver"><b>6</b></span> <span class="text">καὶ πόλεις Σοδόμων καὶ Γομόρρας τεφρώσας καταστροφῇ κατέκρινεν ὑπόδειγμα μελλόντων ἀσεβεῖν τεθεικὼς</span>
<span class="ver"><b>7</b></span> <span class="text">καὶ δίκαιον Λὼτ καταπονούμενον ὑπὸ τῆς τῶν ἀθέσμων ἐν ἀσελγείᾳ ἀναστροφῆς ἐρύσατο·&nbsp;&nbsp;</span>
<span class="ver"><b>8</b></span> <span class="text">βλέμματι γὰρ καὶ ἀκοῇ ὁ δίκαιος ἐνκατοικῶν ἐν αὐτοῖς ἡμέραν ἐξ ἡμέρας ψυχὴν δικαίαν ἀνόμοις ἔργοις ἐβασάνιζεν·&nbsp;&nbsp;</span>
<span class="ver"><b>9</b></span> <span class="text">οἶδεν κύριος εὐσεβεῖς ἐκ πειρασμοῦ ῥύεσθαι, ἀδίκους δὲ εἰς ἡμέραν κρίσεως κολαζομένους τηρεῖν,</span>
<span class="ver"><b>10</b></span> <span class="text">μάλιστα δὲ τοὺς ὀπίσω σαρκὸς ἐν ἐπιθυμίᾳ μιασμοῦ πορευομένους καὶ κυριότητος καταφρονοῦντας.&nbsp;&nbsp; τολμηταὶ αὐθάδεις δόξας οὐ τρέμουσιν βλασφημοῦντες,</span>
<span class="ver"><b>11</b></span> <span class="text">ὅπου ἄγγελοι ἰσχύϊ καὶ δυνάμει μείζονες ὄντες οὐ φέρουσιν κατ᾽ αὐτῶν παρὰ κυρίῳ βλάσφημον κρίσιν.&nbsp;&nbsp;</span>
<span class="ver"><b>12</b></span> <span class="text">Οὗτοι δὲ ὡς ἄλογα ζῷα γεγεννημένα φυσικὰ εἰς ἅλωσιν καὶ φθορὰν ἐν οἷς ἀγνοοῦσιν βλασφημοῦντες ἐν τῇ φθορᾷ αὐτῶν καὶ φθαρήσονται</span>
<span class="ver"><b>13</b></span> <span class="text">ἀδικούμενοι μισθὸν ἀδικίας ἡδονὴν ἡγούμενοι τὴν ἐν ἡμέρᾳ τρυφήν, σπίλοι καὶ μῶμοι ἐντρυφῶντες ἐν ταῖς ἀπάταις αὐτῶν συνευωχούμενοι ὑμῖν,</span>
<span class="ver"><b>14</b></span> <span class="text">ὀφθαλμοὺς ἔχοντες μεστοὺς μοιχαλίδος καὶ ἀκαταπαύστους ἁμαρτίας, δελεάζοντες ψυχὰς ἀστηρίκτους, καρδίαν γεγυμνασμένην πλεονεξίας ἔχοντες, κατάρας τέκνα.&nbsp;&nbsp;</span>
<span class="ver"><b>15</b></span> <span class="text">καταλειπόντες εὐθεῖαν ὁδὸν ἐπλανήθησαν ἐξακολουθήσαντες τῇ ὁδῷ τοῦ Βαλαὰμ τοῦ Βοσὸρ ὃς μισθὸν ἀδικίας ἠγάπησεν,</span>
<span class="ver"><b>16</b></span> <span class="text">ἔλεγξιν δὲ ἔσχεν ἰδίας παρανομίας·&nbsp;&nbsp; ὑποζύγιον ἄφωνον ἐν ἀνθρώπου φωνῇ φθεγξάμενον ἐκώλυσεν τὴν τοῦ προφήτου παραφρονίαν.&nbsp;&nbsp;</span>
<span class="ver"><b>17</b></span> <span class="text">οὗτοί εἰσιν πηγαὶ ἄνυδροι καὶ ὁμίχλαι ὑπὸ λαίλαπος ἐλαυνόμεναι οἷς ὁ ζόφος τοῦ σκότους τετήρηται.&nbsp;&nbsp;</span>
<span class="ver"><b>18</b></span> <span class="text">ὑπέρογκα γὰρ ματαιότητος φθεγγόμενοι δελεάζουσιν ἐν ἐπιθυμίαις σαρκὸς ἀσελγείαις τοὺς ὀλίγως ἀποφεύγοντας τοὺς ἐν πλάνῃ ἀναστρεφομένους,</span>
<span class="ver"><b>19</b></span> <span class="text">ἐλευθερίαν αὐτοῖς ἐπαγγελλόμενοι αὐτοὶ δοῦλοι ὑπάρχοντες τῆς φθορᾶς·&nbsp;&nbsp; ᾧ γάρ τις ἥττηται, τούτῳ δεδούλωται.&nbsp;&nbsp;</span>
<span class="ver"><b>20</b></span> <span class="text">εἰ γὰρ ἀποφυγόντες τὰ μιάσματα τοῦ κόσμου ἐν ἐπιγνώσει τοῦ κυρίου ἡμῶν καὶ σωτῆρος Ἰησοῦ Χριστοῦ, τούτοις δὲ πάλιν ἐμπλακέντες ἡττῶνται, γέγονεν αὐτοῖς τὰ ἔσχατα χείρονα τῶν πρώτων.&nbsp;&nbsp;</span>
<span class="ver"><b>21</b></span> <span class="text">κρεῖττον γὰρ ἦν αὐτοῖς μὴ ἐπεγνωκέναι τὴν ὁδὸν τῆς δικαιοσύνης ἢ ἐπιγνοῦσιν ὑποστρέψαι ἐκ τῆς παραδοθείσης αὐτοῖς ἁγίας ἐντολῆς.&nbsp;&nbsp;</span>
<span class="ver"><b>22</b></span> <span class="text">συμβέβηκεν αὐτοῖς τὸ τῆς ἀληθοῦς παροιμίας·&nbsp;&nbsp; κύων ἐπιστρέψας ἐπὶ τὸ ἴδιον ἐξέραμα, καί·&nbsp;&nbsp; ὗς λουσαμένη εἰς κυλισμὸν βορβόρου.&nbsp;&nbsp;</span>
<br><br><div class="chap">ΠΕΤΡΟΥ Β &ensp;3</div>
<span class="ver"><b>1</b></span> <span class="text">Ταύτην ἤδη, ἀγαπητοί, δευτέραν ὑμῖν γράφω ἐπιστολὴν ἐν αἷς διεγείρω ὑμῶν ἐν ὑπομνήσει τὴν εἰλικρινῆ διάνοιαν</span>
<span class="ver"><b>2</b></span> <span class="text">μνησθῆναι τῶν προειρημένων ῥημάτων ὑπὸ τῶν ἁγίων προφητῶν καὶ τῆς τῶν ἀποστόλων ὑμῶν ἐντολῆς τοῦ κυρίου καὶ σωτῆρος.&nbsp;&nbsp;</span>
<span class="ver"><b>3</b></span> <span class="text">τοῦτο πρῶτον γινώσκοντες ὅτι ἐλεύσονται ἐπ᾽ ἐσχάτων τῶν ἡμερῶν ἐν ἐμπαιγμονῇ ἐμπαῖκται κατὰ τὰς ἰδίας ἐπιθυμίας αὐτῶν πορευόμενοι</span>
<span class="ver"><b>4</b></span> <span class="text">καὶ λέγοντες·&nbsp;&nbsp; ποῦ ἐστιν ἡ ἐπαγγελία τῆς παρουσίας αὐτοῦ;&nbsp;&nbsp; ἀφ᾽ ἧς γὰρ οἱ πατέρες ἐκοιμήθησαν, πάντα οὕτως διαμένει ἀπ᾽ ἀρχῆς κτίσεως.&nbsp;&nbsp;</span>
<span class="ver"><b>5</b></span> <span class="text">λανθάνει γὰρ αὐτοὺς τοῦτο θέλοντας ὅτι οὐρανοὶ ἦσαν ἔκπαλαι καὶ γῆ ἐξ ὕδατος καὶ δι᾽ ὕδατος συνεστῶσα τῷ τοῦ θεοῦ λόγῳ</span>
<span class="ver"><b>6</b></span> <span class="text">δι᾽ ὧν ὁ τότε κόσμος ὕδατι κατακλυσθεὶς ἀπώλετο·&nbsp;&nbsp;</span>
<span class="ver"><b>7</b></span> <span class="text">οἱ δὲ νῦν οὐρανοὶ καὶ ἡ γῆ τῷ αὐτῷ λόγῳ τεθησαυρισμένοι εἰσὶν πυρὶ τηρούμενοι εἰς ἡμέραν κρίσεως καὶ ἀπωλείας τῶν ἀσεβῶν ἀνθρώπων.&nbsp;&nbsp;</span>
<span class="ver"><b>8</b></span> <span class="text">Ἓν δὲ τοῦτο μὴ λανθανέτω ὑμᾶς, ἀγαπητοί, ὅτι μία ἡμέρα παρὰ κυρίῳ ὡς χίλια ἔτη καὶ χίλια ἔτη ὡς ἡμέρα μία.&nbsp;&nbsp;</span>
<span class="ver"><b>9</b></span> <span class="text">οὐ βραδύνει κύριος τῆς ἐπαγγελίας, ὥς τινες βραδύτητα ἡγοῦνται, ἀλλὰ μακροθυμεῖ εἰς ὑμᾶς μὴ βουλόμενός τινας ἀπολέσθαι ἀλλὰ πάντας εἰς μετάνοιαν χωρῆσαι.&nbsp;&nbsp;</span>
<span class="ver"><b>10</b></span> <span class="text">Ἥξει δὲ ἡμέρα κυρίου ὡς κλέπτης ἐν ᾗ οἱ οὐρανοὶ ῥοιζηδὸν παρελεύσονται, στοιχεῖα δὲ καυσούμενα λυθήσεται, καὶ γῆ καὶ τὰ ἐν αὐτῇ ἔργα εὑρεθήσεται.&nbsp;&nbsp;</span>
<span class="ver"><b>11</b></span> <span class="text">Τούτων οὕτως πάντων λυομένων ποταποὺς δεῖ ὑπάρχειν ὑμᾶς ἐν ἁγίαις ἀναστροφαῖς καὶ εὐσεβείαις</span>
<span class="ver"><b>12</b></span> <span class="text">προσδοκῶντας καὶ σπεύδοντας τὴν παρουσίαν τῆς τοῦ θεοῦ ἡμέρας δι᾽ ἣν οὐρανοὶ πυρούμενοι λυθήσονται καὶ στοιχεῖα καυσούμενα τήκεται.&nbsp;&nbsp;</span>
<span class="ver"><b>13</b></span> <span class="text">καινοὺς δὲ οὐρανοὺς καὶ γῆν καινὴν κατὰ τὸ ἐπάγγελμα αὐτοῦ προσδοκῶμεν ἐν οἷς δικαιοσύνη κατοικεῖ.&nbsp;&nbsp;</span>
<span class="ver"><b>14</b></span> <span class="text">Διό, ἀγαπητοί, ταῦτα προσδοκῶντες σπουδάσατε ἄσπιλοι καὶ ἀμώμητοι αὐτῷ εὑρεθῆναι ἐν εἰρήνῃ</span>
<span class="ver"><b>15</b></span> <span class="text">καὶ τὴν τοῦ κυρίου ἡμῶν μακροθυμίαν σωτηρίαν ἡγεῖσθε, καθὼς καὶ ὁ ἀγαπητὸς ἡμῶν ἀδελφὸς Παῦλος κατὰ τὴν δοθεῖσαν αὐτῷ σοφίαν ἔγραψεν ὑμῖν,</span>
<span class="ver"><b>16</b></span> <span class="text">ὡς καὶ ἐν πάσαις ἐπιστολαῖς λαλῶν ἐν αὐταῖς περὶ τούτων ἐν αἷς ἐστιν δυσνόητά τινα ἃ οἱ ἀμαθεῖς καὶ ἀστήρικτοι στρεβλοῦσιν ὡς καὶ τὰς λοιπὰς γραφὰς πρὸς τὴν ἰδίαν αὐτῶν ἀπώλειαν.&nbsp;&nbsp;</span>
<span class="ver"><b>17</b></span> <span class="text">Ὑμεῖς οὖν, ἀγαπητοί, προγινώσκοντες φυλάσσεσθε, ἵνα μὴ τῇ τῶν ἀθέσμων πλάνῃ συναπαχθέντες ἐκπέσητε τοῦ ἰδίου στηριγμοῦ,</span>
<span class="ver"><b>18</b></span> <span class="text">αὐξάνετε δὲ ἐν χάριτι καὶ γνώσει τοῦ κυρίου ἡμῶν καὶ σωτῆρος Ἰησοῦ Χριστοῦ.&nbsp;&nbsp; αὐτῷ ἡ δόξα καὶ νῦν καὶ εἰς ἡμέραν αἰῶνος.&nbsp;&nbsp; ἀμήν·&nbsp;&nbsp;</span>

<h3><center>ΙΩΑΝΝΟΥ Α</center></h3>
<br><br><div class="chap">ΙΩΑΝΝΟΥ Α &ensp;1</div>
<span class="ver"><b>1</b></span> <span class="text">Ὃ ἦν ἀπ᾽ ἀρχῆς, ὃ ἀκηκόαμεν, ὃ ἑωράκαμεν τοῖς ὀφθαλμοῖς ἡμῶν, ὃ ἐθεασάμεθα καὶ αἱ χεῖρες ἡμῶν ἐψηλάφησαν περὶ τοῦ λόγου τῆς ζωῆς –</span>
<span class="ver"><b>2</b></span> <span class="text">καὶ ἡ ζωὴ ἐφανερώθη, καὶ ἑωράκαμεν καὶ μαρτυροῦμεν καὶ ἀπαγγέλλομεν ὑμῖν τὴν ζωὴν τὴν αἰώνιον ἥτις ἦν πρὸς τὸν πατέρα καὶ ἐφανερώθη ἡμῖν –</span>
<span class="ver"><b>3</b></span> <span class="text">ὃ ἑωράκαμεν καὶ ἀκηκόαμεν, ἀπαγγέλλομεν καὶ ὑμῖν, ἵνα καὶ ὑμεῖς κοινωνίαν ἔχητε μεθ᾽ ἡμῶν.&nbsp;&nbsp; καὶ ἡ κοινωνία δὲ ἡ ἡμετέρα μετὰ τοῦ πατρὸς καὶ μετὰ τοῦ υἱοῦ αὐτοῦ Ἰησοῦ Χριστοῦ.&nbsp;&nbsp;</span>
<span class="ver"><b>4</b></span> <span class="text">καὶ ταῦτα γράφομεν ἡμεῖς, ἵνα ἡ χαρὰ ἡμῶν ᾖ πεπληρωμένη.&nbsp;&nbsp;</span>
<span class="ver"><b>5</b></span> <span class="text">Καὶ ἔστιν αὕτη ἡ ἀγγελία ἣν ἀκηκόαμεν ἀπ᾽ αὐτοῦ καὶ ἀναγγέλλομεν ὑμῖν, ὅτι ὁ θεὸς φῶς ἐστιν καὶ σκοτία ἐν αὐτῷ οὐκ ἔστιν οὐδεμία.&nbsp;&nbsp;</span>
<span class="ver"><b>6</b></span> <span class="text">ἐὰν εἴπωμεν ὅτι κοινωνίαν ἔχομεν μετ᾽ αὐτοῦ καὶ ἐν τῷ σκότει περιπατῶμεν, ψευδόμεθα καὶ οὐ ποιοῦμεν τὴν ἀλήθειαν·&nbsp;&nbsp;</span>
<span class="ver"><b>7</b></span> <span class="text">ἐὰν δὲ ἐν τῷ φωτὶ περιπατῶμεν, ὡς αὐτός ἐστιν ἐν τῷ φωτί, κοινωνίαν ἔχομεν μετ᾽ ἀλλήλων, καὶ τὸ αἷμα Ἰησοῦ τοῦ υἱοῦ αὐτοῦ καθαρίζει ἡμᾶς ἀπὸ πάσης ἁμαρτίας.&nbsp;&nbsp;</span>
<span class="ver"><b>8</b></span> <span class="text">ἐὰν εἴπωμεν ὅτι ἁμαρτίαν οὐκ ἔχομεν, ἑαυτοὺς πλανῶμεν καὶ ἡ ἀλήθεια οὐκ ἔστιν ἐν ἡμῖν.&nbsp;&nbsp;</span>
<span class="ver"><b>9</b></span> <span class="text">ἐὰν ὁμολογῶμεν τὰς ἁμαρτίας ἡμῶν, πιστός ἐστιν καὶ δίκαιος, ἵνα ἀφῇ ἡμῖν τὰς ἁμαρτίας καὶ καθαρίσῃ ἡμᾶς ἀπὸ πάσης ἀδικίας.&nbsp;&nbsp;</span>
<span class="ver"><b>10</b></span> <span class="text">ἐὰν εἴπωμεν ὅτι οὐχ ἡμαρτήκαμεν, ψεύστην ποιοῦμεν αὐτόν, καὶ ὁ λόγος αὐτοῦ οὐκ ἔστιν ἐν ἡμῖν.&nbsp;&nbsp;</span>
<br><br><div class="chap">ΙΩΑΝΝΟΥ Α &ensp;2</div>
<span class="ver"><b>1</b></span> <span class="text">Τεκνία μου, ταῦτα γράφω ὑμῖν ἵνα μὴ ἁμάρτητε.&nbsp;&nbsp; καὶ ἐάν τις ἁμάρτῃ, παράκλητον ἔχομεν πρὸς τὸν πατέρα Ἰησοῦν Χριστὸν δίκαιον·&nbsp;&nbsp;</span>
<span class="ver"><b>2</b></span> <span class="text">καὶ αὐτὸς ἱλασμός ἐστιν περὶ τῶν ἁμαρτιῶν ἡμῶν, οὐ περὶ τῶν ἡμετέρων δὲ μόνον ἀλλὰ καὶ περὶ ὅλου τοῦ κόσμου.&nbsp;&nbsp;</span>
<span class="ver"><b>3</b></span> <span class="text">Καὶ ἐν τούτῳ γινώσκομεν ὅτι ἐγνώκαμεν αὐτόν, ἐὰν τὰς ἐντολὰς αὐτοῦ τηρῶμεν.&nbsp;&nbsp;</span>
<span class="ver"><b>4</b></span> <span class="text">ὁ λέγων ὅτι ἔγνωκα αὐτὸν καὶ τὰς ἐντολὰς αὐτοῦ μὴ τηρῶν ψεύστης ἐστίν, καὶ ἐν τούτῳ ἡ ἀλήθεια οὐκ ἔστιν·&nbsp;&nbsp;</span>
<span class="ver"><b>5</b></span> <span class="text">ὃς δ᾽ ἂν τηρῇ αὐτοῦ τὸν λόγον, ἀληθῶς ἐν τούτῳ ἡ ἀγάπη τοῦ θεοῦ τετελείωται·&nbsp;&nbsp; ἐν τούτῳ γινώσκομεν ὅτι ἐν αὐτῷ ἐσμεν.&nbsp;&nbsp;</span>
<span class="ver"><b>6</b></span> <span class="text">ὁ λέγων ἐν αὐτῷ μένειν ὀφείλει, καθὼς ἐκεῖνος περιεπάτησεν, καὶ αὐτὸς οὕτως περιπατεῖν.&nbsp;&nbsp;</span>
<span class="ver"><b>7</b></span> <span class="text">Ἀγαπητοί, οὐκ ἐντολὴν καινὴν γράφω ὑμῖν ἀλλ᾽ ἐντολὴν παλαιὰν ἣν εἴχετε ἀπ᾽ ἀρχῆς·&nbsp;&nbsp; ἡ ἐντολὴ ἡ παλαιά ἐστιν ὁ λόγος ὃν ἠκούσατε.&nbsp;&nbsp;</span>
<span class="ver"><b>8</b></span> <span class="text">πάλιν ἐντολὴν καινὴν γράφω ὑμῖν ὅ ἐστιν ἀληθὲς ἐν αὐτῷ καὶ ἐν ὑμῖν, ὅτι ἡ σκοτία παράγεται καὶ τὸ φῶς τὸ ἀληθινὸν ἤδη φαίνει.&nbsp;&nbsp;</span>
<span class="ver"><b>9</b></span> <span class="text">Ὁ λέγων ἐν τῷ φωτὶ εἶναι καὶ τὸν ἀδελφὸν αὐτοῦ μισῶν ἐν τῇ σκοτίᾳ ἐστὶν ἕως ἄρτι.&nbsp;&nbsp;</span>
<span class="ver"><b>10</b></span> <span class="text">ὁ ἀγαπῶν τὸν ἀδελφὸν αὐτοῦ ἐν τῷ φωτὶ μένει, καὶ σκάνδαλον ἐν αὐτῷ οὐκ ἔστιν·&nbsp;&nbsp;</span>
<span class="ver"><b>11</b></span> <span class="text">ὁ δὲ μισῶν τὸν ἀδελφὸν αὐτοῦ ἐν τῇ σκοτίᾳ ἐστὶν καὶ ἐν τῇ σκοτίᾳ περιπατεῖ καὶ οὐκ οἶδεν ποῦ ὑπάγει, ὅτι ἡ σκοτία ἐτύφλωσεν τοὺς ὀφθαλμοὺς αὐτοῦ.&nbsp;&nbsp;</span>
<span class="ver"><b>12</b></span> <span class="text">Γράφω ὑμῖν, τεκνία, ὅτι ἀφέωνται ὑμῖν αἱ ἁμαρτίαι διὰ τὸ ὄνομα αὐτοῦ.&nbsp;&nbsp;</span>
<span class="ver"><b>13</b></span> <span class="text">γράφω ὑμῖν, πατέρες, ὅτι ἐγνώκατε τὸν ἀπ᾽ ἀρχῆς.&nbsp;&nbsp; γράφω ὑμῖν, νεανίσκοι, ὅτι νενικήκατε τὸν πονηρόν.&nbsp;&nbsp;</span>
<span class="ver"><b>14</b></span> <span class="text">ἔγραψα ὑμῖν, παιδία, ὅτι ἐγνώκατε τὸν πατέρα.&nbsp;&nbsp; ἔγραψα ὑμῖν, πατέρες, ὅτι ἐγνώκατε τὸν ἀπ᾽ ἀρχῆς.&nbsp;&nbsp; ἔγραψα ὑμῖν, νεανίσκοι, ὅτι ἰσχυροί ἐστε καὶ ὁ λόγος τοῦ θεοῦ ἐν ὑμῖν μένει καὶ νενικήκατε τὸν πονηρόν.&nbsp;&nbsp;</span>
<span class="ver"><b>15</b></span> <span class="text">Μὴ ἀγαπᾶτε τὸν κόσμον μηδὲ τὰ ἐν τῷ κόσμῳ.&nbsp;&nbsp; ἐάν τις ἀγαπᾷ τὸν κόσμον, οὐκ ἔστιν ἡ ἀγάπη τοῦ πατρὸς ἐν αὐτῷ·&nbsp;&nbsp;</span>
<span class="ver"><b>16</b></span> <span class="text">ὅτι πᾶν τὸ ἐν τῷ κόσμῳ, ἡ ἐπιθυμία τῆς σαρκὸς καὶ ἡ ἐπιθυμία τῶν ὀφθαλμῶν καὶ ἡ ἀλαζονία τοῦ βίου, οὐκ ἔστιν ἐκ τοῦ πατρὸς ἀλλὰ ἐκ τοῦ κόσμου ἐστίν.&nbsp;&nbsp;</span>
<span class="ver"><b>17</b></span> <span class="text">καὶ ὁ κόσμος παράγεται καὶ ἡ ἐπιθυμία αὐτοῦ, ὁ δὲ ποιῶν τὸ θέλημα τοῦ θεοῦ μένει εἰς τὸν αἰῶνα.&nbsp;&nbsp;</span>
<span class="ver"><b>18</b></span> <span class="text">Παιδία, ἐσχάτη ὥρα ἐστίν, καὶ καθὼς ἠκούσατε ὅτι ἀντίχριστος ἔρχεται, καὶ νῦν ἀντίχριστοι πολλοὶ γεγόνασιν, ὅθεν γινώσκομεν ὅτι ἐσχάτη ὥρα ἐστίν.&nbsp;&nbsp;</span>
<span class="ver"><b>19</b></span> <span class="text">ἐξ ἡμῶν ἐξῆλθαν ἀλλ᾽ οὐκ ἦσαν ἐξ ἡμῶν, εἰ γὰρ ἐξ ἡμῶν ἦσαν, μεμενήκεισαν ἂν μεθ᾽ ἡμῶν – ἀλλ᾽ ἵνα φανερωθῶσιν ὅτι οὐκ εἰσὶν πάντες ἐξ ἡμῶν.&nbsp;&nbsp;</span>
<span class="ver"><b>20</b></span> <span class="text">καὶ ὑμεῖς χρῖσμα ἔχετε ἀπὸ τοῦ ἁγίου καὶ οἴδατε πάντες.&nbsp;&nbsp;</span>
<span class="ver"><b>21</b></span> <span class="text">οὐκ ἔγραψα ὑμῖν ὅτι οὐκ οἴδατε τὴν ἀλήθειαν ἀλλ᾽ ὅτι οἴδατε αὐτὴν καὶ ὅτι πᾶν ψεῦδος ἐκ τῆς ἀληθείας οὐκ ἔστιν.&nbsp;&nbsp;</span>
<span class="ver"><b>22</b></span> <span class="text">Τίς ἐστιν ὁ ψεύστης εἰ μὴ ὁ ἀρνούμενος ὅτι Ἰησοῦς οὐκ ἔστιν ὁ Χριστός;&nbsp;&nbsp; οὗτός ἐστιν ὁ ἀντίχριστος, ὁ ἀρνούμενος τὸν πατέρα καὶ τὸν υἱόν.&nbsp;&nbsp;</span>
<span class="ver"><b>23</b></span> <span class="text">πᾶς ὁ ἀρνούμενος τὸν υἱὸν οὐδὲ τὸν πατέρα ἔχει, ὁ ὁμολογῶν τὸν υἱὸν καὶ τὸν πατέρα ἔχει.&nbsp;&nbsp;</span>
<span class="ver"><b>24</b></span> <span class="text">ὑμεῖς ὃ ἠκούσατε ἀπ᾽ ἀρχῆς, ἐν ὑμῖν μενέτω.&nbsp;&nbsp; ἐὰν ἐν ὑμῖν μείνῃ ὃ ἀπ᾽ ἀρχῆς ἠκούσατε, καὶ ὑμεῖς ἐν τῷ υἱῷ καὶ ἐν τῷ πατρὶ μενεῖτε.&nbsp;&nbsp;</span>
<span class="ver"><b>25</b></span> <span class="text">καὶ αὕτη ἐστὶν ἡ ἐπαγγελία ἣν αὐτὸς ἐπηγγείλατο ἡμῖν, τὴν ζωὴν τὴν αἰώνιον.&nbsp;&nbsp;</span>
<span class="ver"><b>26</b></span> <span class="text">Ταῦτα ἔγραψα ὑμῖν περὶ τῶν πλανώντων ὑμᾶς.&nbsp;&nbsp;</span>
<span class="ver"><b>27</b></span> <span class="text">καὶ ὑμεῖς τὸ χρῖσμα ὃ ἐλάβετε ἀπ᾽ αὐτοῦ μένει ἐν ὑμῖν, καὶ οὐ χρείαν ἔχετε ἵνα τις διδάσκῃ ὑμᾶς, ἀλλ᾽ ὡς τὸ αὐτοῦ χρῖσμα διδάσκει ὑμᾶς περὶ πάντων, καὶ ἀληθές ἐστιν καὶ οὐκ ἔστιν ψεῦδος, καὶ καθὼς ἐδίδαξεν ὑμᾶς, μένετε ἐν αὐτῷ.&nbsp;&nbsp;</span>
<span class="ver"><b>28</b></span> <span class="text">Καὶ νῦν, τεκνία, μένετε ἐν αὐτῷ, ἵνα ἐὰν φανερωθῇ, σχῶμεν παρρησίαν καὶ μὴ αἰσχυνθῶμεν ἀπ᾽ αὐτοῦ ἐν τῇ παρουσίᾳ αὐτοῦ.&nbsp;&nbsp;</span>
<span class="ver"><b>29</b></span> <span class="text">ἐὰν εἰδῆτε ὅτι δίκαιός ἐστιν, γινώσκετε ὅτι καὶ πᾶς ὁ ποιῶν τὴν δικαιοσύνην ἐξ αὐτοῦ γεγέννηται.&nbsp;&nbsp;</span>
<br><br><div class="chap">ΙΩΑΝΝΟΥ Α &ensp;3</div>
<span class="ver"><b>1</b></span> <span class="text">Ἴδετε ποταπὴν ἀγάπην δέδωκεν ἡμῖν ὁ πατήρ, ἵνα τέκνα θεοῦ κληθῶμεν, καὶ ἐσμέν.&nbsp;&nbsp; διὰ τοῦτο ὁ κόσμος οὐ γινώσκει ἡμᾶς, ὅτι οὐκ ἔγνω αὐτόν.&nbsp;&nbsp;</span>
<span class="ver"><b>2</b></span> <span class="text">ἀγαπητοὶ νῦν τέκνα θεοῦ ἐσμεν, καὶ οὔπω ἐφανερώθη τί ἐσόμεθα.&nbsp;&nbsp; οἴδαμεν ὅτι ἐὰν φανερωθῇ, ὅμοιοι αὐτῷ ἐσόμεθα, ὅτι ὀψόμεθα αὐτόν, καθώς ἐστιν.&nbsp;&nbsp;</span>
<span class="ver"><b>3</b></span> <span class="text">καὶ πᾶς ὁ ἔχων τὴν ἐλπίδα ταύτην ἐπ᾽ αὐτῷ ἁγνίζει ἑαυτόν, καθὼς ἐκεῖνος ἁγνός ἐστιν.&nbsp;&nbsp;</span>
<span class="ver"><b>4</b></span> <span class="text">Πᾶς ὁ ποιῶν τὴν ἁμαρτίαν καὶ τὴν ἀνομίαν ποιεῖ, καὶ ἡ ἁμαρτία ἐστὶν ἡ ἀνομία.&nbsp;&nbsp;</span>
<span class="ver"><b>5</b></span> <span class="text">καὶ οἴδατε ὅτι ἐκεῖνος ἐφανερώθη, ἵνα τὰς ἁμαρτίας ἄρῃ, καὶ ἁμαρτία ἐν αὐτῷ οὐκ ἔστιν.&nbsp;&nbsp;</span>
<span class="ver"><b>6</b></span> <span class="text">πᾶς ὁ ἐν αὐτῷ μένων οὐχ ἁμαρτάνει·&nbsp;&nbsp; πᾶς ὁ ἁμαρτάνων οὐχ ἑώρακεν αὐτὸν οὐδὲ ἔγνωκεν αὐτόν.&nbsp;&nbsp;</span>
<span class="ver"><b>7</b></span> <span class="text">Τεκνία, μηδεὶς πλανάτω ὑμᾶς·&nbsp;&nbsp; ὁ ποιῶν τὴν δικαιοσύνην δίκαιός ἐστιν, καθὼς ἐκεῖνος δίκαιός ἐστιν·&nbsp;&nbsp;</span>
<span class="ver"><b>8</b></span> <span class="text">ὁ ποιῶν τὴν ἁμαρτίαν ἐκ τοῦ διαβόλου ἐστίν, ὅτι ἀπ᾽ ἀρχῆς ὁ διάβολος ἁμαρτάνει.&nbsp;&nbsp; εἰς τοῦτο ἐφανερώθη ὁ υἱὸς τοῦ θεοῦ, ἵνα λύσῃ τὰ ἔργα τοῦ διαβόλου.&nbsp;&nbsp;</span>
<span class="ver"><b>9</b></span> <span class="text">Πᾶς ὁ γεγεννημένος ἐκ τοῦ θεοῦ ἁμαρτίαν οὐ ποιεῖ, ὅτι σπέρμα αὐτοῦ ἐν αὐτῷ μένει, καὶ οὐ δύναται ἁμαρτάνειν, ὅτι ἐκ τοῦ θεοῦ γεγέννηται.&nbsp;&nbsp;</span>
<span class="ver"><b>10</b></span> <span class="text">ἐν τούτῳ φανερά ἐστιν τὰ τέκνα τοῦ θεοῦ καὶ τὰ τέκνα τοῦ διαβόλου·&nbsp;&nbsp; πᾶς ὁ μὴ ποιῶν δικαιοσύνην οὐκ ἔστιν ἐκ τοῦ θεοῦ καὶ ὁ μὴ ἀγαπῶν τὸν ἀδελφὸν αὐτοῦ.&nbsp;&nbsp;</span>
<span class="ver"><b>11</b></span> <span class="text">Ὅτι αὕτη ἐστὶν ἡ ἀγγελία ἣν ἠκούσατε ἀπ᾽ ἀρχῆς, ἵνα ἀγαπῶμεν ἀλλήλους,</span>
<span class="ver"><b>12</b></span> <span class="text">οὐ καθὼς Κάϊν ἐκ τοῦ πονηροῦ ἦν καὶ ἔσφαξεν τὸν ἀδελφὸν αὐτοῦ·&nbsp;&nbsp; καὶ χάριν τίνος ἔσφαξεν αὐτόν;&nbsp;&nbsp; ὅτι τὰ ἔργα αὐτοῦ πονηρὰ ἦν, τὰ δὲ τοῦ ἀδελφοῦ αὐτοῦ δίκαια.&nbsp;&nbsp;</span>
<span class="ver"><b>13</b></span> <span class="text">Μὴ θαυμάζετε, ἀδελφοί, εἰ μισεῖ ὑμᾶς ὁ κόσμος.&nbsp;&nbsp;</span>
<span class="ver"><b>14</b></span> <span class="text">ἡμεῖς οἴδαμεν ὅτι μεταβεβήκαμεν ἐκ τοῦ θανάτου εἰς τὴν ζωήν, ὅτι ἀγαπῶμεν τοὺς ἀδελφούς·&nbsp;&nbsp; ὁ μὴ ἀγαπῶν μένει ἐν τῷ θανάτῳ.&nbsp;&nbsp;</span>
<span class="ver"><b>15</b></span> <span class="text">πᾶς ὁ μισῶν τὸν ἀδελφὸν αὐτοῦ ἀνθρωποκτόνος ἐστίν, καὶ οἴδατε ὅτι πᾶς ἀνθρωποκτόνος οὐκ ἔχει ζωὴν αἰώνιον ἐν αὐτῷ μένουσαν.&nbsp;&nbsp;</span>
<span class="ver"><b>16</b></span> <span class="text">ἐν τούτῳ ἐγνώκαμεν τὴν ἀγάπην, ὅτι ἐκεῖνος ὑπὲρ ἡμῶν τὴν ψυχὴν αὐτοῦ ἔθηκεν, καὶ ἡμεῖς ὀφείλομεν ὑπὲρ τῶν ἀδελφῶν τὰς ψυχὰς θεῖναι.&nbsp;&nbsp;</span>
<span class="ver"><b>17</b></span> <span class="text">ὃς δ᾽ ἂν ἔχῃ τὸν βίον τοῦ κόσμου καὶ θεωρῇ τὸν ἀδελφὸν αὐτοῦ χρείαν ἔχοντα καὶ κλείσῃ τὰ σπλάγχνα αὐτοῦ ἀπ᾽ αὐτοῦ, πῶς ἡ ἀγάπη τοῦ θεοῦ μένει ἐν αὐτῷ;&nbsp;&nbsp;</span>
<span class="ver"><b>18</b></span> <span class="text">Τεκνία, μὴ ἀγαπῶμεν λόγῳ μηδὲ τῇ γλώσσῃ, ἀλλὰ ἐν ἔργῳ καὶ ἀληθείᾳ,</span>
<span class="ver"><b>19</b></span> <span class="text">Ἐν τούτῳ γνωσόμεθα ὅτι ἐκ τῆς ἀληθείας ἐσμέν.&nbsp;&nbsp; καὶ ἔμπροσθεν αὐτοῦ πείσομεν τὴν καρδίαν ἡμῶν,</span>
<span class="ver"><b>20</b></span> <span class="text">ὅτι ἐὰν καταγινώσκῃ ἡμῶν ἡ καρδία, ὅτι μείζων ἐστὶν ὁ θεὸς τῆς καρδίας ἡμῶν καὶ γινώσκει πάντα.&nbsp;&nbsp;</span>
<span class="ver"><b>21</b></span> <span class="text">Ἀγαπητοί, ἐὰν ἡ καρδία ἡμῶν μὴ καταγινώσκῃ, παρρησίαν ἔχομεν πρὸς τὸν θεὸν</span>
<span class="ver"><b>22</b></span> <span class="text">καὶ ὃ ἐὰν αἰτῶμεν, λαμβάνομεν ἀπ᾽ αὐτοῦ, ὅτι τὰς ἐντολὰς αὐτοῦ τηροῦμεν καὶ τὰ ἀρεστὰ ἐνώπιον αὐτοῦ ποιοῦμεν.&nbsp;&nbsp;</span>
<span class="ver"><b>23</b></span> <span class="text">Καὶ αὕτη ἐστὶν ἡ ἐντολὴ αὐτοῦ, ἵνα πιστεύσωμεν τῷ ὀνόματι τοῦ υἱοῦ αὐτοῦ Ἰησοῦ Χριστοῦ καὶ ἀγαπῶμεν ἀλλήλους, καθὼς ἔδωκεν ἐντολὴν ἡμῖν.&nbsp;&nbsp;</span>
<span class="ver"><b>24</b></span> <span class="text">καὶ ὁ τηρῶν τὰς ἐντολὰς αὐτοῦ ἐν αὐτῷ μένει καὶ αὐτὸς ἐν αὐτῷ·&nbsp;&nbsp; καὶ ἐν τούτῳ γινώσκομεν ὅτι μένει ἐν ἡμῖν, ἐκ τοῦ πνεύματος οὗ ἡμῖν ἔδωκεν.&nbsp;&nbsp;</span>
<br><br><div class="chap">ΙΩΑΝΝΟΥ Α &ensp;4</div>
<span class="ver"><b>1</b></span> <span class="text">Ἀγαπητοί, μὴ παντὶ πνεύματι πιστεύετε ἀλλὰ δοκιμάζετε τὰ πνεύματα εἰ ἐκ τοῦ θεοῦ ἐστιν, ὅτι πολλοὶ ψευδοπροφῆται ἐξεληλύθασιν εἰς τὸν κόσμον.&nbsp;&nbsp;</span>
<span class="ver"><b>2</b></span> <span class="text">ἐν τούτῳ γινώσκετε τὸ πνεῦμα τοῦ θεοῦ·&nbsp;&nbsp; πᾶν πνεῦμα ὃ ὁμολογεῖ Ἰησοῦν Χριστὸν ἐν σαρκὶ ἐληλυθότα ἐκ τοῦ θεοῦ ἐστιν,</span>
<span class="ver"><b>3</b></span> <span class="text">καὶ πᾶν πνεῦμα ὃ μὴ ὁμολογεῖ τὸν Ἰησοῦν ἐκ τοῦ θεοῦ οὐκ ἔστιν·&nbsp;&nbsp; καὶ τοῦτό ἐστιν τὸ τοῦ ἀντιχρίστου ὃ ἀκηκόατε ὅτι ἔρχεται, καὶ νῦν ἐν τῷ κόσμῳ ἐστὶν ἤδη.&nbsp;&nbsp;</span>
<span class="ver"><b>4</b></span> <span class="text">Ὑμεῖς ἐκ τοῦ θεοῦ ἐστε, τεκνία, καὶ νενικήκατε αὐτούς, ὅτι μείζων ἐστὶν ὁ ἐν ὑμῖν ἢ ὁ ἐν τῷ κόσμῳ.&nbsp;&nbsp;</span>
<span class="ver"><b>5</b></span> <span class="text">αὐτοὶ ἐκ τοῦ κόσμου εἰσίν, διὰ τοῦτο ἐκ τοῦ κόσμου λαλοῦσιν καὶ ὁ κόσμος αὐτῶν ἀκούει.&nbsp;&nbsp;</span>
<span class="ver"><b>6</b></span> <span class="text">ἡμεῖς ἐκ τοῦ θεοῦ ἐσμεν·&nbsp;&nbsp; ὁ γινώσκων τὸν θεὸν ἀκούει ἡμῶν·&nbsp;&nbsp; ὃς οὐκ ἔστιν ἐκ τοῦ θεοῦ οὐκ ἀκούει ἡμῶν.&nbsp;&nbsp; ἐκ τούτου γινώσκομεν τὸ πνεῦμα τῆς ἀληθείας καὶ τὸ πνεῦμα τῆς πλάνης.&nbsp;&nbsp;</span>
<span class="ver"><b>7</b></span> <span class="text">Ἀγαπητοί, ἀγαπῶμεν ἀλλήλους, ὅτι ἡ ἀγάπη ἐκ τοῦ θεοῦ ἐστιν, καὶ πᾶς ὁ ἀγαπῶν ἐκ τοῦ θεοῦ γεγέννηται καὶ γινώσκει τὸν θεόν.&nbsp;&nbsp;</span>
<span class="ver"><b>8</b></span> <span class="text">ὁ μὴ ἀγαπῶν οὐκ ἔγνω τὸν θεόν, ὅτι ὁ θεὸς ἀγάπη ἐστίν.&nbsp;&nbsp;</span>
<span class="ver"><b>9</b></span> <span class="text">ἐν τούτῳ ἐφανερώθη ἡ ἀγάπη τοῦ θεοῦ ἐν ἡμῖν, ὅτι τὸν υἱὸν αὐτοῦ τὸν μονογενῆ ἀπέσταλκεν ὁ θεὸς εἰς τὸν κόσμον, ἵνα ζήσωμεν δι᾽ αὐτοῦ.&nbsp;&nbsp;</span>
<span class="ver"><b>10</b></span> <span class="text">ἐν τούτῳ ἐστὶν ἡ ἀγάπη, οὐχ ὅτι ἡμεῖς ἠγαπήκαμεν τὸν θεόν, ἀλλ᾽ ὅτι αὐτὸς ἠγάπησεν ἡμᾶς καὶ ἀπέστειλεν τὸν υἱὸν αὐτοῦ ἱλασμὸν περὶ τῶν ἁμαρτιῶν ἡμῶν.&nbsp;&nbsp;</span>
<span class="ver"><b>11</b></span> <span class="text">Ἀγαπητοί, εἰ οὕτως ὁ θεὸς ἠγάπησεν ἡμᾶς, καὶ ἡμεῖς ὀφείλομεν ἀλλήλους ἀγαπᾶν.&nbsp;&nbsp;</span>
<span class="ver"><b>12</b></span> <span class="text">θεὸν οὐδεὶς πώποτε τεθέαται.&nbsp;&nbsp; ἐὰν ἀγαπῶμεν ἀλλήλους, ὁ θεὸς ἐν ἡμῖν μένει καὶ ἡ ἀγάπη αὐτοῦ τετελειωμένη ἐν ἡμῖν ἐστίν.&nbsp;&nbsp;</span>
<span class="ver"><b>13</b></span> <span class="text">Ἐν τούτῳ γινώσκομεν ὅτι ἐν αὐτῷ μένομεν καὶ αὐτὸς ἐν ἡμῖν, ὅτι ἐκ τοῦ πνεύματος αὐτοῦ δέδωκεν ἡμῖν.&nbsp;&nbsp;</span>
<span class="ver"><b>14</b></span> <span class="text">καὶ ἡμεῖς τεθεάμεθα καὶ μαρτυροῦμεν ὅτι ὁ πατὴρ ἀπέσταλκεν τὸν υἱὸν σωτῆρα τοῦ κόσμου.&nbsp;&nbsp;</span>
<span class="ver"><b>15</b></span> <span class="text">ὃς ἐὰν ὁμολογήσῃ ὅτι Ἰησοῦς ἐστιν ὁ υἱὸς τοῦ θεοῦ, ὁ θεὸς ἐν αὐτῷ μένει καὶ αὐτὸς ἐν τῷ θεῷ.&nbsp;&nbsp;</span>
<span class="ver"><b>16</b></span> <span class="text">καὶ ἡμεῖς ἐγνώκαμεν καὶ πεπιστεύκαμεν τὴν ἀγάπην ἣν ἔχει ὁ θεὸς ἐν ἡμῖν.&nbsp;&nbsp; Ὁ θεὸς ἀγάπη ἐστίν, καὶ ὁ μένων ἐν τῇ ἀγάπῃ ἐν τῷ θεῷ μένει, καὶ ὁ θεὸς ἐν αὐτῷ μένει.&nbsp;&nbsp;</span>
<span class="ver"><b>17</b></span> <span class="text">ἐν τούτῳ τετελείωται ἡ ἀγάπη μεθ᾽ ἡμῶν, ἵνα παρρησίαν ἔχωμεν ἐν τῇ ἡμέρᾳ τῆς κρίσεως, ὅτι καθὼς ἐκεῖνός ἐστιν, καὶ ἡμεῖς ἐσμεν ἐν τῷ κόσμῳ τούτῳ.&nbsp;&nbsp;</span>
<span class="ver"><b>18</b></span> <span class="text">φόβος οὐκ ἔστιν ἐν τῇ ἀγάπῃ, ἀλλ᾽ ἡ τελεία ἀγάπη ἔξω βάλλει τὸν φόβον, ὅτι ὁ φόβος κόλασιν ἔχει, ὁ δὲ φοβούμενος οὐ τετελείωται ἐν τῇ ἀγάπῃ.&nbsp;&nbsp;</span>
<span class="ver"><b>19</b></span> <span class="text">ἡμεῖς ἀγαπῶμεν, ὅτι αὐτὸς πρῶτος ἠγάπησεν ἡμᾶς.&nbsp;&nbsp;</span>
<span class="ver"><b>20</b></span> <span class="text">ἐάν τις εἴπῃ ὅτι ἀγαπῶ τὸν θεὸν καὶ τὸν ἀδελφὸν αὐτοῦ μισῇ, ψεύστης ἐστίν·&nbsp;&nbsp; ὁ γὰρ μὴ ἀγαπῶν τὸν ἀδελφὸν αὐτοῦ ὃν ἑώρακεν, τὸν θεὸν ὃν οὐχ ἑώρακεν οὐ δύναται ἀγαπᾶν.&nbsp;&nbsp;</span>
<span class="ver"><b>21</b></span> <span class="text">καὶ ταύτην τὴν ἐντολὴν ἔχομεν ἀπ᾽ αὐτοῦ, ἵνα ὁ ἀγαπῶν τὸν θεὸν ἀγαπᾷ καὶ τὸν ἀδελφὸν αὐτοῦ.&nbsp;&nbsp;</span>
<br><br><div class="chap">ΙΩΑΝΝΟΥ Α &ensp;5</div>
<span class="ver"><b>1</b></span> <span class="text">Πᾶς ὁ πιστεύων ὅτι Ἰησοῦς ἐστιν ὁ Χριστὸς ἐκ τοῦ θεοῦ γεγέννηται, καὶ πᾶς ὁ ἀγαπῶν τὸν γεννήσαντα ἀγαπᾷ καὶ τὸν γεγεννημένον ἐξ αὐτοῦ.&nbsp;&nbsp;</span>
<span class="ver"><b>2</b></span> <span class="text">ἐν τούτῳ γινώσκομεν ὅτι ἀγαπῶμεν τὰ τέκνα τοῦ θεοῦ, ὅταν τὸν θεὸν ἀγαπῶμεν καὶ τὰς ἐντολὰς αὐτοῦ ποιῶμεν.&nbsp;&nbsp;</span>
<span class="ver"><b>3</b></span> <span class="text">αὕτη γάρ ἐστιν ἡ ἀγάπη τοῦ θεοῦ, ἵνα τὰς ἐντολὰς αὐτοῦ τηρῶμεν, καὶ αἱ ἐντολαὶ αὐτοῦ βαρεῖαι οὐκ εἰσίν.&nbsp;&nbsp;</span>
<span class="ver"><b>4</b></span> <span class="text">ὅτι πᾶν τὸ γεγεννημένον ἐκ τοῦ θεοῦ νικᾷ τὸν κόσμον·&nbsp;&nbsp; καὶ αὕτη ἐστὶν ἡ νίκη ἡ νικήσασα τὸν κόσμον, ἡ πίστις ἡμῶν.&nbsp;&nbsp;</span>
<span class="ver"><b>5</b></span> <span class="text">Τίς ἐστιν δέ ὁ νικῶν τὸν κόσμον εἰ μὴ ὁ πιστεύων ὅτι Ἰησοῦς ἐστιν ὁ υἱὸς τοῦ θεοῦ;&nbsp;&nbsp;</span>
<span class="ver"><b>6</b></span> <span class="text">οὗτός ἐστιν ὁ ἐλθὼν δι᾽ ὕδατος καὶ αἵματος, Ἰησοῦς Χριστός, οὐκ ἐν τῷ ὕδατι μόνον, ἀλλ᾽ ἐν τῷ ὕδατι καὶ ἐν τῷ αἵματι·&nbsp;&nbsp; καὶ τὸ πνεῦμά ἐστιν τὸ μαρτυροῦν, ὅτι τὸ πνεῦμά ἐστιν ἡ ἀλήθεια.&nbsp;&nbsp;</span>
<span class="ver"><b>7</b></span> <span class="text">ὅτι τρεῖς εἰσιν οἱ μαρτυροῦντες,</span>
<span class="ver"><b>8</b></span> <span class="text">τὸ πνεῦμα καὶ τὸ ὕδωρ καὶ τὸ αἷμα, καὶ οἱ τρεῖς εἰς τὸ ἕν εἰσιν.&nbsp;&nbsp;</span>
<span class="ver"><b>9</b></span> <span class="text">εἰ τὴν μαρτυρίαν τῶν ἀνθρώπων λαμβάνομεν, ἡ μαρτυρία τοῦ θεοῦ μείζων ἐστίν·&nbsp;&nbsp; ὅτι αὕτη ἐστὶν ἡ μαρτυρία τοῦ θεοῦ, ὅτι μεμαρτύρηκεν περὶ τοῦ υἱοῦ αὐτοῦ.&nbsp;&nbsp;</span>
<span class="ver"><b>10</b></span> <span class="text">ὁ πιστεύων εἰς τὸν υἱὸν τοῦ θεοῦ ἔχει τὴν μαρτυρίαν ἐν αὐτῷ, ὁ μὴ πιστεύων τῷ θεῷ ψεύστην πεποίηκεν αὐτόν, ὅτι οὐ πεπίστευκεν εἰς τὴν μαρτυρίαν ἣν μεμαρτύρηκεν ὁ θεὸς περὶ τοῦ υἱοῦ αὐτοῦ.&nbsp;&nbsp;</span>
<span class="ver"><b>11</b></span> <span class="text">καὶ αὕτη ἐστὶν ἡ μαρτυρία, ὅτι ζωὴν αἰώνιον ἔδωκεν ἡμῖν ὁ θεός, καὶ αὕτη ἡ ζωὴ ἐν τῷ υἱῷ αὐτοῦ ἐστιν.&nbsp;&nbsp;</span>
<span class="ver"><b>12</b></span> <span class="text">ὁ ἔχων τὸν υἱὸν ἔχει τὴν ζωήν·&nbsp;&nbsp; ὁ μὴ ἔχων τὸν υἱὸν τοῦ θεοῦ τὴν ζωὴν οὐκ ἔχει.&nbsp;&nbsp;</span>
<span class="ver"><b>13</b></span> <span class="text">Ταῦτα ἔγραψα ὑμῖν, ἵνα εἰδῆτε ὅτι ζωὴν ἔχετε αἰώνιον, τοῖς πιστεύουσιν εἰς τὸ ὄνομα τοῦ υἱοῦ τοῦ θεοῦ.&nbsp;&nbsp;</span>
<span class="ver"><b>14</b></span> <span class="text">καὶ αὕτη ἐστὶν ἡ παρρησία ἣν ἔχομεν πρὸς αὐτόν, ὅτι ἐάν τι αἰτώμεθα κατὰ τὸ θέλημα αὐτοῦ ἀκούει ἡμῶν.&nbsp;&nbsp;</span>
<span class="ver"><b>15</b></span> <span class="text">καὶ ἐὰν οἴδαμεν ὅτι ἀκούει ἡμῶν ὃ ἂν αἰτώμεθα, οἴδαμεν ὅτι ἔχομεν τὰ αἰτήματα ἃ ᾐτήκαμεν ἀπ᾽ αὐτοῦ.&nbsp;&nbsp;</span>
<span class="ver"><b>16</b></span> <span class="text">Ἐάν τις ἴδῃ τὸν ἀδελφὸν αὐτοῦ ἁμαρτάνοντα ἁμαρτίαν μὴ πρὸς θάνατον, αἰτήσει καὶ δώσει αὐτῷ ζωήν, τοῖς ἁμαρτάνουσιν μὴ πρὸς θάνατον.&nbsp;&nbsp; ἔστιν ἁμαρτία πρὸς θάνατον·&nbsp;&nbsp; οὐ περὶ ἐκείνης λέγω ἵνα ἐρωτήσῃ.&nbsp;&nbsp;</span>
<span class="ver"><b>17</b></span> <span class="text">πᾶσα ἀδικία ἁμαρτία ἐστίν, καὶ ἔστιν ἁμαρτία οὐ πρὸς θάνατον.&nbsp;&nbsp;</span>
<span class="ver"><b>18</b></span> <span class="text">Οἴδαμεν ὅτι πᾶς ὁ γεγεννημένος ἐκ τοῦ θεοῦ οὐχ ἁμαρτάνει, ἀλλ᾽ ὁ γεννηθεὶς ἐκ τοῦ θεοῦ τηρεῖ ἑαυτὸν καὶ ὁ πονηρὸς οὐχ ἅπτεται αὐτοῦ.&nbsp;&nbsp;</span>
<span class="ver"><b>19</b></span> <span class="text">οἴδαμεν ὅτι ἐκ τοῦ θεοῦ ἐσμεν καὶ ὁ κόσμος ὅλος ἐν τῷ πονηρῷ κεῖται.&nbsp;&nbsp;</span>
<span class="ver"><b>20</b></span> <span class="text">οἴδαμεν δὲ ὅτι ὁ υἱὸς τοῦ θεοῦ ἥκει καὶ δέδωκεν ἡμῖν διάνοιαν, ἵνα γινώσκωμεν τὸν ἀληθινόν, καὶ ἐσμὲν ἐν τῷ ἀληθινῷ, ἐν τῷ υἱῷ αὐτοῦ Ἰησοῦ Χριστῷ.&nbsp;&nbsp; οὗτός ἐστιν ὁ ἀληθινὸς θεὸς καὶ ζωὴ αἰώνιος.&nbsp;&nbsp;</span>
<span class="ver"><b>21</b></span> <span class="text">Τεκνία, φυλάξατε ἑαυτὰ ἀπὸ τῶν εἰδώλων.&nbsp;&nbsp;</span>

<h3><center>ΙΩΑΝΝΟΥ Β</center></h3>
<br><br><div class="chap">ΙΩΑΝΝΟΥ Β &ensp;1</div>
<span class="ver"><b>1</b></span> <span class="text">Ὁ πρεσβύτερος ἐκλεκτῇ κυρίᾳ καὶ τοῖς τέκνοις αὐτῆς, οὓς ἐγὼ ἀγαπῶ ἐν ἀληθείᾳ, καὶ οὐκ ἐγὼ μόνος ἀλλὰ καὶ πάντες οἱ ἐγνωκότες τὴν ἀλήθειαν,</span>
<span class="ver"><b>2</b></span> <span class="text">διὰ τὴν ἀλήθειαν τὴν μένουσαν ἐν ἡμῖν καὶ μεθ᾽ ἡμῶν ἔσται εἰς τὸν αἰῶνα.&nbsp;&nbsp;</span>
<span class="ver"><b>3</b></span> <span class="text">ἔσται μεθ᾽ ἡμῶν χάρις ἔλεος εἰρήνη παρὰ θεοῦ πατρὸς καὶ παρὰ Ἰησοῦ Χριστοῦ τοῦ υἱοῦ τοῦ πατρὸς ἐν ἀληθείᾳ καὶ ἀγάπῃ.&nbsp;&nbsp;</span>
<span class="ver"><b>4</b></span> <span class="text">Ἐχάρην λίαν ὅτι εὕρηκα ἐκ τῶν τέκνων σου περιπατοῦντας ἐν ἀληθείᾳ, καθὼς ἐντολὴν ἐλάβομεν παρὰ τοῦ πατρός.&nbsp;&nbsp;</span>
<span class="ver"><b>5</b></span> <span class="text">καὶ νῦν ἐρωτῶ σε, κυρία, οὐχ ὡς ἐντολὴν γράφων σοι καινὴν ἀλλὰ ἣν εἴχομεν ἀπ᾽ ἀρχῆς, ἵνα ἀγαπῶμεν ἀλλήλους.&nbsp;&nbsp;</span>
<span class="ver"><b>6</b></span> <span class="text">καὶ αὕτη ἐστὶν ἡ ἀγάπη, ἵνα περιπατῶμεν κατὰ τὰς ἐντολὰς αὐτοῦ·&nbsp;&nbsp; αὕτη ἡ ἐντολή ἐστιν, καθὼς ἠκούσατε ἀπ᾽ ἀρχῆς, ἵνα ἐν αὐτῇ περιπατῆτε.&nbsp;&nbsp;</span>
<span class="ver"><b>7</b></span> <span class="text">Ὅτι πολλοὶ πλάνοι ἐξῆλθαν εἰς τὸν κόσμον, οἱ μὴ ὁμολογοῦντες Ἰησοῦν Χριστὸν ἐρχόμενον ἐν σαρκί·&nbsp;&nbsp; οὗτός ἐστιν ὁ πλάνος καὶ ὁ ἀντίχριστος.&nbsp;&nbsp;</span>
<span class="ver"><b>8</b></span> <span class="text">βλέπετε ἑαυτούς, ἵνα μὴ ἀπολέσητε ἃ εἰργασάμεθα ἀλλὰ μισθὸν πλήρη ἀπολάβητε.&nbsp;&nbsp;</span>
<span class="ver"><b>9</b></span> <span class="text">Πᾶς ὁ προάγων καὶ μὴ μένων ἐν τῇ διδαχῇ τοῦ Χριστοῦ θεὸν οὐκ ἔχει·&nbsp;&nbsp; ὁ μένων ἐν τῇ διδαχῇ, οὗτος καὶ τὸν πατέρα καὶ τὸν υἱὸν ἔχει.&nbsp;&nbsp;</span>
<span class="ver"><b>10</b></span> <span class="text">εἴ τις ἔρχεται πρὸς ὑμᾶς καὶ ταύτην τὴν διδαχὴν οὐ φέρει, μὴ λαμβάνετε αὐτὸν εἰς οἰκίαν καὶ χαίρειν αὐτῷ μὴ λέγετε·&nbsp;&nbsp;</span>
<span class="ver"><b>11</b></span> <span class="text">ὁ λέγων γὰρ αὐτῷ χαίρειν κοινωνεῖ τοῖς ἔργοις αὐτοῦ τοῖς πονηροῖς.&nbsp;&nbsp;</span>
<span class="ver"><b>12</b></span> <span class="text">Πολλὰ ἔχων ὑμῖν γράφειν οὐκ ἐβουλήθην διὰ χάρτου καὶ μέλανος, ἀλλὰ ἐλπίζω γενέσθαι πρὸς ὑμᾶς καὶ στόμα πρὸς στόμα λαλῆσαι, ἵνα ἡ χαρὰ ὑμῶν ᾖ πεπληρωμένη.&nbsp;&nbsp;</span>
<span class="ver"><b>13</b></span> <span class="text">Ἀσπάζεταί σε τὰ τέκνα τῆς ἀδελφῆς σου τῆς ἐκλεκτῆς.&nbsp;&nbsp;</span>

<h3><center>ΙΩΑΝΝΟΥ Γ</center></h3>
<br><br><div class="chap">ΙΩΑΝΝΟΥ Γ &ensp;1</div>
<span class="ver"><b>1</b></span> <span class="text">Ὁ πρεσβύτερος Γαΐῳ τῷ ἀγαπητῷ, ὃν ἐγὼ ἀγαπῶ ἐν ἀληθείᾳ.&nbsp;&nbsp;</span>
<span class="ver"><b>2</b></span> <span class="text">Ἀγαπητέ, περὶ πάντων εὔχομαί σε εὐοδοῦσθαι καὶ ὑγιαίνειν, καθὼς εὐοδοῦταί σου ἡ ψυχή.&nbsp;&nbsp;</span>
<span class="ver"><b>3</b></span> <span class="text">ἐχάρην γὰρ λίαν ἐρχομένων ἀδελφῶν καὶ μαρτυρούντων σου τῇ ἀληθείᾳ, καθὼς σὺ ἐν ἀληθείᾳ περιπατεῖς</span>
<span class="ver"><b>4</b></span> <span class="text">μειζοτέραν τούτων οὐκ ἔχω χαράν, ἵνα ἀκούω τὰ ἐμὰ τέκνα ἐν τῇ ἀληθείᾳ περιπατοῦντα.&nbsp;&nbsp;</span>
<span class="ver"><b>5</b></span> <span class="text">Ἀγαπητέ, πιστὸν ποιεῖς ὃ ἐὰν ἐργάσῃ εἰς τοὺς ἀδελφοὺς καὶ τοῦτο ξένους,</span>
<span class="ver"><b>6</b></span> <span class="text">οἳ ἐμαρτύρησάν σου τῇ ἀγάπῃ ἐνώπιον ἐκκλησίας, οὓς καλῶς ποιήσεις προπέμψας ἀξίως τοῦ θεοῦ·&nbsp;&nbsp;</span>
<span class="ver"><b>7</b></span> <span class="text">ὑπὲρ γὰρ τοῦ ὀνόματος ἐξῆλθον μηδὲν λαμβάνοντες ἀπὸ τῶν ἐθνικῶν.&nbsp;&nbsp;</span>
<span class="ver"><b>8</b></span> <span class="text">ἡμεῖς οὖν ὀφείλομεν ὑπολαμβάνειν τοὺς τοιούτους, ἵνα συνεργοὶ γινώμεθα τῇ ἀληθείᾳ.&nbsp;&nbsp;</span>
<span class="ver"><b>9</b></span> <span class="text">Ἔγραψά τι τῇ ἐκκλησίᾳ·&nbsp;&nbsp; ἀλλ᾽ ὁ φιλοπρωτεύων αὐτῶν Διοτρέφης οὐκ ἐπιδέχεται ἡμᾶς.&nbsp;&nbsp;</span>
<span class="ver"><b>10</b></span> <span class="text">διὰ τοῦτο, ἐὰν ἔλθω, ὑπομνήσω αὐτοῦ τὰ ἔργα ἃ ποιεῖ λόγοις πονηροῖς φλυαρῶν ἡμᾶς, καὶ μὴ ἀρκούμενος ἐπὶ τούτοις οὔτε αὐτὸς ἐπιδέχεται τοὺς ἀδελφοὺς καὶ τοὺς βουλομένους κωλύει καὶ ἐκ τῆς ἐκκλησίας ἐκβάλλει.&nbsp;&nbsp;</span>
<span class="ver"><b>11</b></span> <span class="text">Ἀγαπητέ, μὴ μιμοῦ τὸ κακὸν ἀλλὰ τὸ ἀγαθόν.&nbsp;&nbsp; ὁ ἀγαθοποιῶν ἐκ τοῦ θεοῦ ἐστιν·&nbsp;&nbsp; ὁ κακοποιῶν οὐχ ἑώρακεν τὸν θεόν.&nbsp;&nbsp;</span>
<span class="ver"><b>12</b></span> <span class="text">Δημητρίῳ μεμαρτύρηται ὑπὸ πάντων καὶ ὑπὸ αὐτῆς τῆς ἀληθείας·&nbsp;&nbsp; καὶ ἡμεῖς δὲ μαρτυροῦμεν, καὶ οἶδας ὅτι ἡ μαρτυρία ἡμῶν ἀληθής ἐστιν.&nbsp;&nbsp;</span>
<span class="ver"><b>13</b></span> <span class="text">Πολλὰ εἶχον γράψαι σοι ἀλλ᾽ οὐ θέλω διὰ μέλανος καὶ καλάμου σοι γράφειν·&nbsp;&nbsp;</span>
<span class="ver"><b>14</b></span> <span class="text">ἐλπίζω δὲ εὐθέως σε ἰδεῖν, καὶ στόμα πρὸς στόμα λαλήσομεν.&nbsp;&nbsp;</span>
<span class="ver"><b>15</b></span> <span class="text">Εἰρήνη σοι.&nbsp;&nbsp; ἀσπάζονταί σε οἱ φίλοι.&nbsp;&nbsp; ἀσπάζου τοὺς φίλους κατ᾽ ὄνομα.&nbsp;&nbsp;</span>

<h3><center>ΙΟΥΔΑ</center></h3>
<br><br><div class="chap">ΙΟΥΔΑ &ensp;1</div>
<span class="ver"><b>1</b></span> <span class="text">Ἰούδας Ἰησοῦ Χριστοῦ δοῦλος, ἀδελφὸς δὲ Ἰακώβου, τοῖς ἐν θεῷ πατρὶ ἠγαπημένοις καὶ Ἰησοῦ Χριστῷ τετηρημένοις κλητοῖς·&nbsp;&nbsp;</span>
<span class="ver"><b>2</b></span> <span class="text">ἔλεος ὑμῖν καὶ εἰρήνη καὶ ἀγάπη πληθυνθείη.&nbsp;&nbsp;</span>
<span class="ver"><b>3</b></span> <span class="text">Ἀγαπητοί, πᾶσαν σπουδὴν ποιούμενος γράφειν ὑμῖν περὶ τῆς κοινῆς ἡμῶν σωτηρίας ἀνάγκην ἔσχον γράψαι ὑμῖν παρακαλῶν ἐπαγωνίζεσθαι τῇ ἅπαξ παραδοθείσῃ τοῖς ἁγίοις πίστει.&nbsp;&nbsp;</span>
<span class="ver"><b>4</b></span> <span class="text">παρεισέδυσαν γάρ τινες ἄνθρωποι, οἱ πάλαι προγεγραμμένοι εἰς τοῦτο τὸ κρίμα, ἀσεβεῖς, τὴν τοῦ θεοῦ ἡμῶν χάριτα μετατιθέντες εἰς ἀσέλγειαν καὶ τὸν μόνον δεσπότην καὶ κύριον ἡμῶν Ἰησοῦν Χριστὸν ἀρνούμενοι.&nbsp;&nbsp;</span>
<span class="ver"><b>5</b></span> <span class="text">Ὑπομνῆσαι δὲ ὑμᾶς βούλομαι, εἰδότας ὑμᾶς ἅπαξ πάντα ὅτι Ἰησοῦς λαὸν ἐκ γῆς Αἰγύπτου σώσας τὸ δεύτερον τοὺς μὴ πιστεύσαντας ἀπώλεσεν,</span>
<span class="ver"><b>6</b></span> <span class="text">ἀγγέλους τε τοὺς μὴ τηρήσαντας τὴν ἑαυτῶν ἀρχὴν ἀλλὰ ἀπολιπόντας τὸ ἴδιον οἰκητήριον εἰς κρίσιν μεγάλης ἡμέρας δεσμοῖς ἀϊδίοις ὑπὸ ζόφον τετήρηκεν,</span>
<span class="ver"><b>7</b></span> <span class="text">ὡς Σόδομα καὶ Γόμορρα καὶ αἱ περὶ αὐτὰς πόλεις τὸν ὅμοιον τρόπον τούτοις ἐκπορνεύσασαι καὶ ἀπελθοῦσαι ὀπίσω σαρκὸς ἑτέρας, πρόκεινται δεῖγμα πυρὸς αἰωνίου δίκην ὑπέχουσαι.&nbsp;&nbsp;</span>
<span class="ver"><b>8</b></span> <span class="text">Ὁμοίως μέντοι καὶ οὗτοι ἐνυπνιαζόμενοι σάρκα μὲν μιαίνουσιν κυριότητα δὲ ἀθετοῦσιν δόξας δὲ βλασφημοῦσιν</span>
<span class="ver"><b>9</b></span> <span class="text">Ὁ δὲ Μιχαὴλ ὁ ἀρχάγγελος, ὅτε τῷ διαβόλῳ διακρινόμενος διελέγετο περὶ τοῦ Μωϋσέως σώματος, οὐκ ἐτόλμησεν κρίσιν ἐπενεγκεῖν βλασφημίας ἀλλὰ εἶπεν, ἐπιτιμήσαι σοι κύριος.&nbsp;&nbsp;</span>
<span class="ver"><b>10</b></span> <span class="text">οὗτοι δὲ ὅσα μὲν οὐκ οἴδασιν βλασφημοῦσιν, ὅσα δὲ φυσικῶς ὡς τὰ ἄλογα ζῷα ἐπίστανται, ἐν τούτοις φθείρονται.&nbsp;&nbsp;</span>
<span class="ver"><b>11</b></span> <span class="text">οὐαὶ αὐτοῖς, ὅτι τῇ ὁδῷ τοῦ Κάϊν ἐπορεύθησαν καὶ τῇ πλάνῃ τοῦ Βαλαὰμ μισθοῦ ἐξεχύθησαν καὶ τῇ ἀντιλογίᾳ τοῦ Κόρε ἀπώλοντο.&nbsp;&nbsp;</span>
<span class="ver"><b>12</b></span> <span class="text">οὗτοί εἰσιν οἱ ἐν ταῖς ἀγάπαις ὑμῶν σπιλάδες συνευωχούμενοι ἀφόβως, ἑαυτοὺς ποιμαίνοντες, νεφέλαι ἄνυδροι ὑπὸ ἀνέμων παραφερόμεναι, δένδρα φθινοπωρινὰ ἄκαρπα δὶς ἀποθανόντα ἐκριζωθέντα,</span>
<span class="ver"><b>13</b></span> <span class="text">κύματα ἄγρια θαλάσσης ἐπαφρίζοντα τὰς ἑαυτῶν αἰσχύνας, ἀστέρες πλανῆται οἷς ὁ ζόφος τοῦ σκότους εἰς αἰῶνα τετήρηται.&nbsp;&nbsp;</span>
<span class="ver"><b>14</b></span> <span class="text">Ἐπροφήτευσεν δὲ καὶ τούτοις ἕβδομος ἀπὸ Ἀδὰμ Ἑνὼχ λέγων, ἰδοὺ ἦλθεν κύριος ἐν ἁγίαις μυριάσιν αὐτοῦ</span>
<span class="ver"><b>15</b></span> <span class="text">ποιῆσαι κρίσιν κατὰ πάντων καὶ ἐλέγξαι πᾶσαν ψυχὴν περὶ πάντων τῶν ἔργων ἀσεβείας αὐτῶν ὧν ἠσέβησαν καὶ περὶ πάντων τῶν σκληρῶν ὧν ἐλάλησαν κατ᾽ αὐτοῦ ἁμαρτωλοὶ ἀσεβεῖς.&nbsp;&nbsp;</span>
<span class="ver"><b>16</b></span> <span class="text">οὗτοί εἰσιν γογγυσταὶ μεμψίμοιροι κατὰ τὰς ἐπιθυμίας αὐτῶν πορευόμενοι, καὶ τὸ στόμα αὐτῶν λαλεῖ ὑπέρογκα, θαυμάζοντες πρόσωπα ὠφελίας χάριν.&nbsp;&nbsp;</span>
<span class="ver"><b>17</b></span> <span class="text">Ὑμεῖς δέ, ἀγαπητοί, μνήσθητε τῶν ῥημάτων τῶν προειρημένων ὑπὸ τῶν ἀποστόλων τοῦ κυρίου ἡμῶν Ἰησοῦ Χριστοῦ</span>
<span class="ver"><b>18</b></span> <span class="text">ὅτι ἔλεγον ὑμῖν ἐπ᾽ ἐσχάτου χρόνου ἔσονται ἐμπαῖκται κατὰ τὰς ἑαυτῶν ἐπιθυμίας πορευόμενοι τῶν ἀσεβειῶν.&nbsp;&nbsp;</span>
<span class="ver"><b>19</b></span> <span class="text">Οὗτοί εἰσιν οἱ ἀποδιορίζοντες, ψυχικοί, πνεῦμα μὴ ἔχοντες.&nbsp;&nbsp;</span>
<span class="ver"><b>20</b></span> <span class="text">Ὑμεῖς δέ, ἀγαπητοί, ἐποικοδομοῦντες ἑαυτοὺς τῇ ἁγιωτάτῃ ὑμῶν πίστει, ἐν πνεύματι ἁγίῳ προσευχόμενοι,</span>
<span class="ver"><b>21</b></span> <span class="text">ἑαυτοὺς ἐν ἀγάπῃ θεοῦ τηρήσατε προσδεχόμενοι τὸ ἔλεος τοῦ κυρίου ἡμῶν Ἰησοῦ Χριστοῦ εἰς ζωὴν αἰώνιον.&nbsp;&nbsp;</span>
<span class="ver"><b>22</b></span> <span class="text">καὶ οὓς μὲν ἐλεᾶτε διακρινομένους,</span>
<span class="ver"><b>23</b></span> <span class="text">οὓς δὲ σῴζετε ἐκ πυρὸς ἁρπάζοντες, οὓς δὲ ἐλεᾶτε ἐν φόβῳ μισοῦντες καὶ τὸν ἀπὸ τῆς σαρκὸς ἐσπιλωμένον χιτῶνα.&nbsp;&nbsp;</span>
<span class="ver"><b>24</b></span> <span class="text">Τῷ δὲ δυναμένῳ φυλάξαι ὑμᾶς ἀπταίστους καὶ στῆσαι κατενώπιον τῆς δόξης αὐτοῦ ἀμώμους ἐν ἀγαλλιάσει,</span>
<span class="ver"><b>25</b></span> <span class="text">μόνῳ θεῷ σωτῆρι ἡμῶν διὰ Ἰησοῦ Χριστοῦ τοῦ κυρίου ἡμῶν δόξα μεγαλωσύνη κράτος καὶ ἐξουσία πρὸ παντὸς τοῦ αἰῶνος καὶ νῦν καὶ εἰς πάντας τοὺς αἰῶνας, ἀμήν.&nbsp;&nbsp;</span>

<h3><center>ΑΠΟΚΑΛΥΨΙΣ ΙΩΑΝΝΟΥ</center></h3>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;1</div>
<span class="ver"><b>1</b></span> <span class="text">Ἀποκάλυψις Ἰησοῦ Χριστοῦ ἣν ἔδωκεν αὐτῷ ὁ θεὸς δεῖξαι τοῖς δούλοις αὐτοῦ ἃ δεῖ γενέσθαι ἐν τάχει, καὶ ἐσήμανεν ἀποστείλας διὰ τοῦ ἀγγέλου αὐτοῦ τῷ δούλῳ αὐτοῦ Ἰωάννῃ,</span>
<span class="ver"><b>2</b></span> <span class="text">ὃς ἐμαρτύρησεν τὸν λόγον τοῦ θεοῦ καὶ τὴν μαρτυρίαν Ἰησοῦ Χριστοῦ ὅσα εἶδεν.&nbsp;&nbsp;</span>
<span class="ver"><b>3</b></span> <span class="text">Μακάριος ὁ ἀναγινώσκων καὶ οἱ ἀκούοντες τοὺς λόγους τῆς προφητείας καὶ τηροῦντες τὰ ἐν αὐτῇ γεγραμμένα, ὁ γὰρ καιρὸς ἐγγύς.&nbsp;&nbsp;</span>
<span class="ver"><b>4</b></span> <span class="text">Ἰωάννης ταῖς ἑπτὰ ἐκκλησίαις ταῖς ἐν τῇ Ἀσίᾳ·&nbsp;&nbsp; χάρις ὑμῖν καὶ εἰρήνη ἀπὸ ὁ ὢν καὶ ὁ ἦν καὶ ὁ ἐρχόμενος καὶ ἀπὸ τῶν ἑπτὰ πνευμάτων ἃ ἐνώπιον τοῦ θρόνου αὐτοῦ</span>
<span class="ver"><b>5</b></span> <span class="text">καὶ ἀπὸ Ἰησοῦ Χριστοῦ, ὁ μάρτυς, ὁ πιστός, ὁ πρωτότοκος τῶν νεκρῶν καὶ ὁ ἄρχων τῶν βασιλέων τῆς γῆς.&nbsp;&nbsp; Τῷ ἀγαπῶντι ἡμᾶς καὶ λύσαντι ἡμᾶς ἐκ τῶν ἁμαρτιῶν ἡμῶν ἐν τῷ αἵματι αὐτοῦ,</span>
<span class="ver"><b>6</b></span> <span class="text">καὶ ἐποίησεν ἡμᾶς βασιλείαν, ἱερεῖς τῷ θεῷ καὶ πατρὶ αὐτοῦ, αὐτῷ ἡ δόξα καὶ τὸ κράτος εἰς τοὺς αἰῶνας τῶν αἰώνων·&nbsp;&nbsp; ἀμήν.&nbsp;&nbsp;</span>
<span class="ver"><b>7</b></span> <span class="text">Ἰδοὺ ἔρχεται μετὰ τῶν νεφελῶν, καὶ ὄψεται αὐτὸν πᾶς ὀφθαλμὸς καὶ οἵτινες αὐτὸν ἐξεκέντησαν, καὶ κόψονται ἐπ᾽ αὐτὸν πᾶσαι αἱ φυλαὶ τῆς γῆς.&nbsp;&nbsp; ναί, ἀμήν.&nbsp;&nbsp;</span>
<span class="ver"><b>8</b></span> <span class="text">Ἐγώ εἰμι τὸ ἄλφα καὶ τὸ ὦ, λέγει κύριος ὁ θεός, ὁ ὢν καὶ ὁ ἦν καὶ ὁ ἐρχόμενος, ὁ παντοκράτωρ.&nbsp;&nbsp;</span>
<span class="ver"><b>9</b></span> <span class="text">Ἐγὼ Ἰωάννης, ὁ ἀδελφὸς ὑμῶν καὶ συνκοινωνὸς ἐν τῇ θλίψει καὶ βασιλείᾳ καὶ ὑπομονῇ ἐν Ἰησοῦ, ἐγενόμην ἐν τῇ νήσῳ τῇ καλουμένῃ Πάτμῳ διὰ τὸν λόγον τοῦ θεοῦ καὶ τὴν μαρτυρίαν Ἰησοῦ.&nbsp;&nbsp;</span>
<span class="ver"><b>10</b></span> <span class="text">ἐγενόμην ἐν πνεύματι ἐν τῇ κυριακῇ ἡμέρᾳ καὶ ἤκουσα ὀπίσω μου φωνὴν μεγάλην ὡς σάλπιγγος</span>
<span class="ver"><b>11</b></span> <span class="text">λεγούσης·&nbsp;&nbsp; ὃ βλέπεις γράψον εἰς βιβλίον καὶ πέμψον ταῖς ἑπτὰ ἐκκλησίαις, εἰς Ἔφεσον καὶ εἰς Σμύρναν καὶ εἰς Πέργαμον καὶ εἰς Θυάτειρα καὶ εἰς Σάρδεις καὶ εἰς Φιλαδέλφιαν καὶ εἰς Λαοδίκιαν.&nbsp;&nbsp;</span>
<span class="ver"><b>12</b></span> <span class="text">Καὶ ἐπέστρεψα βλέπειν τὴν φωνὴν ἥτις ἐλάλει μετ᾽ ἐμοῦ, καὶ ἐπιστρέψας εἶδον ἑπτὰ λυχνίας χρυσᾶς</span>
<span class="ver"><b>13</b></span> <span class="text">καὶ ἐν μέσῳ τῶν λυχνιῶν ὅμοιον υἱὸν ἀνθρώπου ἐνδεδυμένον ποδήρη καὶ περιεζωσμένον πρὸς τοῖς μαστοῖς ζώνην χρυσᾶν.&nbsp;&nbsp;</span>
<span class="ver"><b>14</b></span> <span class="text">ἡ δὲ κεφαλὴ αὐτοῦ καὶ αἱ τρίχες λευκαὶ ὡς ἔριον λευκὸν ὡς χιὼν καὶ οἱ ὀφθαλμοὶ αὐτοῦ ὡς φλὸξ πυρὸς</span>
<span class="ver"><b>15</b></span> <span class="text">καὶ οἱ πόδες αὐτοῦ ὅμοιοι χαλκολιβάνῳ ὡς ἐν καμίνῳ πεπυρωμένης καὶ ἡ φωνὴ αὐτοῦ ὡς φωνὴ ὑδάτων πολλῶν,</span>
<span class="ver"><b>16</b></span> <span class="text">καὶ ἔχων ἐν τῇ δεξιᾷ χειρὶ αὐτοῦ ἀστέρας ἑπτὰ καὶ ἐκ τοῦ στόματος αὐτοῦ ῥομφαία δίστομος ὀξεῖα ἐκπορευομένη καὶ ἡ ὄψις αὐτοῦ ὡς ὁ ἥλιος φαίνει ἐν τῇ δυνάμει αὐτοῦ.&nbsp;&nbsp;</span>
<span class="ver"><b>17</b></span> <span class="text">Καὶ ὅτε εἶδον αὐτόν, ἔπεσα πρὸς τοὺς πόδας αὐτοῦ ὡς νεκρός, καὶ ἔθηκεν τὴν δεξιὰν αὐτοῦ ἐπ᾽ ἐμὲ λέγων·&nbsp;&nbsp; μὴ φοβοῦ·&nbsp;&nbsp; ἐγώ εἰμι ὁ πρῶτος καὶ ὁ ἔσχατος</span>
<span class="ver"><b>18</b></span> <span class="text">καὶ ὁ ζῶν, καὶ ἐγενόμην νεκρὸς καὶ ἰδοὺ ζῶν εἰμι εἰς τοὺς αἰῶνας τῶν αἰώνων καὶ ἔχω τὰς κλεῖς τοῦ θανάτου καὶ τοῦ ᾅδου.&nbsp;&nbsp;</span>
<span class="ver"><b>19</b></span> <span class="text">γράψον οὖν ἃ εἶδες καὶ ἃ εἰσὶν καὶ ἃ μέλλει γενέσθαι μετὰ ταῦτα.&nbsp;&nbsp;</span>
<span class="ver"><b>20</b></span> <span class="text">τὸ μυστήριον τῶν ἑπτὰ ἀστέρων οὓς εἶδες ἐπὶ τῆς δεξιᾶς μου καὶ τὰς ἑπτὰ λυχνίας τὰς χρυσᾶς·&nbsp;&nbsp; οἱ ἑπτὰ ἀστέρες ἄγγελοι τῶν ἑπτὰ ἐκκλησιῶν εἰσιν καὶ αἱ λυχνίαι αἱ ἑπτὰ ἑπτὰ ἐκκλησίαι εἰσίν.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;2</div>
<span class="ver"><b>1</b></span> <span class="text">Τῷ ἀγγέλῳ τῆς ἐν Ἐφέσῳ ἐκκλησίας γράψον·&nbsp;&nbsp; Τάδε λέγει ὁ κρατῶν τοὺς ἑπτὰ ἀστέρας ἐν τῇ δεξιᾷ αὐτοῦ, ὁ περιπατῶν ἐν μέσῳ τῶν ἑπτὰ λυχνιῶν τῶν χρυσῶν·&nbsp;&nbsp;</span>
<span class="ver"><b>2</b></span> <span class="text">οἶδα τὰ ἔργα σου καὶ τὸν κόπον καὶ τὴν ὑπομονήν σου καὶ ὅτι οὐ δύνῃ βαστάσαι κακούς, καὶ ἐπείρασας τοὺς λέγοντας ἑαυτοὺς ἀποστόλους καὶ οὐκ εἰσὶν καὶ εὗρες αὐτοὺς ψευδεῖς,</span>
<span class="ver"><b>3</b></span> <span class="text">καὶ ὑπομονὴν ἔχεις καὶ ἐβάστασας διὰ τὸ ὄνομά μου καὶ οὐ κεκοπίακες.&nbsp;&nbsp;</span>
<span class="ver"><b>4</b></span> <span class="text">ἀλλὰ ἔχω κατὰ σοῦ ὅτι τὴν ἀγάπην σου τὴν πρώτην ἀφῆκες.&nbsp;&nbsp;</span>
<span class="ver"><b>5</b></span> <span class="text">μνημόνευε οὖν πόθεν πέπτωκας καὶ μετανόησον καὶ τὰ πρῶτα ἔργα ποίησον·&nbsp;&nbsp; εἰ δὲ μή, ἔρχομαί σοι καὶ κινήσω τὴν λυχνίαν σου ἐκ τοῦ τόπου αὐτῆς, ἐὰν μὴ μετανοήσῃς.&nbsp;&nbsp;</span>
<span class="ver"><b>6</b></span> <span class="text">ἀλλὰ τοῦτο ἔχεις, ὅτι μισεῖς τὰ ἔργα τῶν Νικολαϊτῶν ἃ κἀγὼ μισῶ.&nbsp;&nbsp;</span>
<span class="ver"><b>7</b></span> <span class="text">Ὁ ἔχων οὖς ἀκουσάτω τί τὸ πνεῦμα λέγει ταῖς ἐκκλησίαις.&nbsp;&nbsp; Τῷ νικῶντι δώσω αὐτῷ φαγεῖν ἐκ τοῦ ξύλου τῆς ζωῆς, ὅ ἐστιν ἐν τῷ παραδείσῳ τοῦ θεοῦ.&nbsp;&nbsp;</span>
<span class="ver"><b>8</b></span> <span class="text">Καὶ τῷ ἀγγέλῳ τῆς ἐν Σμύρνῃ ἐκκλησίας γράψον·&nbsp;&nbsp; Τάδε λέγει ὁ πρῶτος καὶ ὁ ἔσχατος, ὃς ἐγένετο νεκρὸς καὶ ἔζησεν·&nbsp;&nbsp;</span>
<span class="ver"><b>9</b></span> <span class="text">οἶδά σου τὴν θλῖψιν καὶ τὴν πτωχείαν, ἀλλὰ πλούσιος εἶ, καὶ τὴν βλασφημίαν ἐκ τῶν λεγόντων Ἰουδαίους εἶναι ἑαυτοὺς καὶ οὐκ εἰσὶν ἀλλὰ συναγωγὴ τοῦ σατανᾶ.&nbsp;&nbsp;</span>
<span class="ver"><b>10</b></span> <span class="text">μηδὲν φοβοῦ ἃ μέλλεις πάσχειν.&nbsp;&nbsp; ἰδοὺ μέλλει βάλλειν ὁ διάβολος ἐξ ὑμῶν εἰς φυλακὴν ἵνα πειρασθῆτε καὶ ἕξετε θλῖψιν ἡμερῶν δέκα.&nbsp;&nbsp; γίνου πιστὸς ἄχρι θανάτου, καὶ δώσω σοι τὸν στέφανον τῆς ζωῆς.&nbsp;&nbsp;</span>
<span class="ver"><b>11</b></span> <span class="text">Ὁ ἔχων οὖς ἀκουσάτω τί τὸ πνεῦμα λέγει ταῖς ἐκκλησίαις.&nbsp;&nbsp; Ὁ νικῶν οὐ μὴ ἀδικηθῇ ἐκ τοῦ θανάτου τοῦ δευτέρου.&nbsp;&nbsp;</span>
<span class="ver"><b>12</b></span> <span class="text">Καὶ τῷ ἀγγέλῳ τῆς ἐν Περγάμῳ ἐκκλησίας γράψον·&nbsp;&nbsp; Τάδε λέγει ὁ ἔχων τὴν ῥομφαίαν τὴν δίστομον τὴν ὀξεῖαν·&nbsp;&nbsp;</span>
<span class="ver"><b>13</b></span> <span class="text">οἶδα ποῦ κατοικεῖς, ὅπου ὁ θρόνος τοῦ σατανᾶ, καὶ κρατεῖς τὸ ὄνομά μου καὶ οὐκ ἠρνήσω τὴν πίστιν μου καὶ ἐν ταῖς ἡμέραις Ἀντιπᾶς ὁ μάρτυς μου ὁ πιστός μου, ὃς ἀπεκτάνθη παρ᾽ ὑμῖν, ὅπου ὁ σατανᾶς κατοικεῖ.&nbsp;&nbsp;</span>
<span class="ver"><b>14</b></span> <span class="text">ἀλλ᾽ ἔχω κατὰ σοῦ ὀλίγα ὅτι ἔχεις ἐκεῖ κρατοῦντας τὴν διδαχὴν Βαλαάμ, ὃς ἐδίδασκεν τῷ Βαλὰκ βαλεῖν σκάνδαλον ἐνώπιον τῶν υἱῶν Ἰσραὴλ φαγεῖν εἰδωλόθυτα καὶ πορνεῦσαι.&nbsp;&nbsp;</span>
<span class="ver"><b>15</b></span> <span class="text">οὕτως ἔχεις καὶ σὺ κρατοῦντας τὴν διδαχὴν τῶν Νικολαϊτῶν ὁμοίως.&nbsp;&nbsp;</span>
<span class="ver"><b>16</b></span> <span class="text">μετανόησον οὖν·&nbsp;&nbsp; εἰ δὲ μή, ἔρχομαί σοι ταχὺ καὶ πολεμήσω μετ᾽ αὐτῶν ἐν τῇ ῥομφαίᾳ τοῦ στόματός μου.&nbsp;&nbsp;</span>
<span class="ver"><b>17</b></span> <span class="text">Ὁ ἔχων οὖς ἀκουσάτω τί τὸ πνεῦμα λέγει ταῖς ἐκκλησίαις.&nbsp;&nbsp; Τῷ νικῶντι δώσω αὐτῷ τοῦ μάννα τοῦ κεκρυμμένου καὶ δώσω αὐτῷ ψῆφον λευκήν, καὶ ἐπὶ τὴν ψῆφον ὄνομα καινὸν γεγραμμένον ὃ οὐδεὶς οἶδεν εἰ μὴ ὁ λαμβάνων.&nbsp;&nbsp;</span>
<span class="ver"><b>18</b></span> <span class="text">Καὶ τῷ ἀγγέλῳ τῆς ἐν Θυατείροις ἐκκλησίας γράψον·&nbsp;&nbsp; Τάδε λέγει ὁ υἱὸς τοῦ θεοῦ, ὁ ἔχων τοὺς ὀφθαλμοὺς αὐτοῦ ὡς φλόγα πυρὸς καὶ οἱ πόδες αὐτοῦ ὅμοιοι χαλκολιβάνῳ·&nbsp;&nbsp;</span>
<span class="ver"><b>19</b></span> <span class="text">οἶδά σου τὰ ἔργα καὶ τὴν ἀγάπην καὶ τὴν πίστιν καὶ τὴν διακονίαν καὶ τὴν ὑπομονήν σου, καὶ τὰ ἔργα σου τὰ ἔσχατα πλείονα τῶν πρώτων.&nbsp;&nbsp;</span>
<span class="ver"><b>20</b></span> <span class="text">ἀλλ᾽ ἔχω κατὰ σοῦ ὅτι ἀφεῖς τὴν γυναῖκα Ἰεζάβελ, ἡ λέγουσα ἑαυτὴν προφῆτιν καὶ διδάσκει καὶ πλανᾷ τοὺς ἐμοὺς δούλους πορνεῦσαι καὶ φαγεῖν εἰδωλόθυτα.&nbsp;&nbsp;</span>
<span class="ver"><b>21</b></span> <span class="text">καὶ ἔδωκα αὐτῇ χρόνον ἵνα μετανοήσῃ, καὶ οὐ θέλει μετανοῆσαι ἐκ τῆς πορνείας αὐτῆς.&nbsp;&nbsp;</span>
<span class="ver"><b>22</b></span> <span class="text">ἰδοὺ βάλλω αὐτὴν εἰς κλίνην καὶ τοὺς μοιχεύοντας μετ᾽ αὐτῆς εἰς θλῖψιν μεγάλην, ἐὰν μὴ μετανοήσουσιν ἐκ τῶν ἔργων αὐτῆς,</span>
<span class="ver"><b>23</b></span> <span class="text">καὶ τὰ τέκνα αὐτῆς ἀποκτενῶ ἐν θανάτῳ.&nbsp;&nbsp; καὶ γνώσονται πᾶσαι αἱ ἐκκλησίαι ὅτι ἐγώ εἰμι ὁ ἐραυνῶν νεφροὺς καὶ καρδίας, καὶ δώσω ὑμῖν ἑκάστῳ κατὰ τὰ ἔργα ὑμῶν.&nbsp;&nbsp;</span>
<span class="ver"><b>24</b></span> <span class="text">ὑμῖν δὲ λέγω τοῖς λοιποῖς τοῖς ἐν Θυατείροις, ὅσοι οὐκ ἔχουσιν τὴν διδαχὴν ταύτην, οἵτινες οὐκ ἔγνωσαν τὰ βαθέα τοῦ σατανᾶ ὡς λέγουσιν·&nbsp;&nbsp; οὐ βάλλω ἐφ᾽ ὑμᾶς ἄλλο βάρος,</span>
<span class="ver"><b>25</b></span> <span class="text">πλὴν ὃ ἔχετε κρατήσατε ἄχρι οὗ ἂν ἥξω.&nbsp;&nbsp;</span>
<span class="ver"><b>26</b></span> <span class="text">Καὶ ὁ νικῶν καὶ ὁ τηρῶν ἄχρι τέλους τὰ ἔργα μου, δώσω αὐτῷ ἐξουσίαν ἐπὶ τῶν ἐθνῶν</span>
<span class="ver"><b>27</b></span> <span class="text">καὶ ποιμανεῖ αὐτοὺς ἐν ῥάβδῳ σιδηρᾷ ὡς τὰ σκεύη τὰ κεραμικὰ συντρίβεται,</span>
<span class="ver"><b>28</b></span> <span class="text">ὡς κἀγὼ εἴληφα παρὰ τοῦ πατρός μου, καὶ δώσω αὐτῷ τὸν ἀστέρα τὸν πρωϊνόν.&nbsp;&nbsp;</span>
<span class="ver"><b>29</b></span> <span class="text">Ὁ ἔχων οὖς ἀκουσάτω τί τὸ πνεῦμα λέγει ταῖς ἐκκλησίαις.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;3</div>
<span class="ver"><b>1</b></span> <span class="text">Καὶ τῷ ἀγγέλῳ τῆς ἐν Σάρδεσιν ἐκκλησίας γράψον·&nbsp;&nbsp; Τάδε λέγει ὁ ἔχων τὰ ἑπτὰ πνεύματα τοῦ θεοῦ καὶ τοὺς ἑπτὰ ἀστέρας·&nbsp;&nbsp; οἶδά σου τὰ ἔργα ὅτι ὄνομα ἔχεις ὅτι ζῇς, καὶ νεκρὸς εἶ.&nbsp;&nbsp;</span>
<span class="ver"><b>2</b></span> <span class="text">γίνου γρηγορῶν καὶ στήρισον τὰ λοιπὰ ἃ ἔμελλον ἀποθανεῖν, οὐ γὰρ εὕρηκά σου τὰ ἔργα πεπληρωμένα ἐνώπιον τοῦ θεοῦ μου.&nbsp;&nbsp;</span>
<span class="ver"><b>3</b></span> <span class="text">μνημόνευε οὖν πῶς εἴληφας καὶ ἤκουσας καὶ τήρει καὶ μετανόησον.&nbsp;&nbsp; ἐὰν οὖν μὴ γρηγορήσῃς, ἥξω ὡς κλέπτης, καὶ οὐ μὴ γνῷς ποίαν ὥραν ἥξω ἐπὶ σέ.&nbsp;&nbsp;</span>
<span class="ver"><b>4</b></span> <span class="text">ἀλλὰ ἔχεις ὀλίγα ὀνόματα ἐν Σάρδεσιν ἃ οὐκ ἐμόλυναν τὰ ἱμάτια αὐτῶν, καὶ περιπατήσουσιν μετ᾽ ἐμοῦ ἐν λευκοῖς, ὅτι ἄξιοί εἰσιν.&nbsp;&nbsp;</span>
<span class="ver"><b>5</b></span> <span class="text">Ὁ νικῶν οὕτως περιβαλεῖται ἐν ἱματίοις λευκοῖς καὶ οὐ μὴ ἐξαλείψω τὸ ὄνομα αὐτοῦ ἐκ τῆς βίβλου τῆς ζωῆς καὶ ὁμολογήσω τὸ ὄνομα αὐτοῦ ἐνώπιον τοῦ πατρός μου καὶ ἐνώπιον τῶν ἀγγέλων αὐτοῦ.&nbsp;&nbsp;</span>
<span class="ver"><b>6</b></span> <span class="text">Ὁ ἔχων οὖς ἀκουσάτω τί τὸ πνεῦμα λέγει ταῖς ἐκκλησίαις.&nbsp;&nbsp;</span>
<span class="ver"><b>7</b></span> <span class="text">Καὶ τῷ ἀγγέλῳ τῆς ἐν Φιλαδελφίᾳ ἐκκλησίας γράψον·&nbsp;&nbsp; Τάδε λέγει ὁ ἅγιος, ὁ ἀληθινός, ὁ ἔχων τὴν κλεῖν Δαυίδ, ὁ ἀνοίγων καὶ οὐδεὶς κλείσει καὶ κλείων καὶ οὐδεὶς ἀνοίγει·&nbsp;&nbsp;</span>
<span class="ver"><b>8</b></span> <span class="text">οἶδά σου τὰ ἔργα, ἰδοὺ δέδωκα ἐνώπιόν σου θύραν ἠνεῳγμένην, ἣν οὐδεὶς δύναται κλεῖσαι αὐτήν, ὅτι μικρὰν ἔχεις δύναμιν καὶ ἐτήρησάς μου τὸν λόγον καὶ οὐκ ἠρνήσω τὸ ὄνομά μου.&nbsp;&nbsp;</span>
<span class="ver"><b>9</b></span> <span class="text">ἰδοὺ διδῶ ἐκ τῆς συναγωγῆς τοῦ σατανᾶ τῶν λεγόντων ἑαυτοὺς Ἰουδαίους εἶναι, καὶ οὐκ εἰσὶν ἀλλὰ ψεύδονται.&nbsp;&nbsp; ἰδοὺ ποιήσω αὐτοὺς ἵνα ἥξουσιν καὶ προσκυνήσουσιν ἐνώπιον τῶν ποδῶν σου καὶ γνῶσιν ὅτι ἐγὼ ἠγάπησά σε.&nbsp;&nbsp;</span>
<span class="ver"><b>10</b></span> <span class="text">ὅτι ἐτήρησας τὸν λόγον τῆς ὑπομονῆς μου, κἀγώ σε τηρήσω ἐκ τῆς ὥρας τοῦ πειρασμοῦ τῆς μελλούσης ἔρχεσθαι ἐπὶ τῆς οἰκουμένης ὅλης πειράσαι τοὺς κατοικοῦντας ἐπὶ τῆς γῆς.&nbsp;&nbsp;</span>
<span class="ver"><b>11</b></span> <span class="text">ἔρχομαι ταχύ·&nbsp;&nbsp; κράτει ὃ ἔχεις, ἵνα μηδεὶς λάβῃ τὸν στέφανόν σου.&nbsp;&nbsp;</span>
<span class="ver"><b>12</b></span> <span class="text">Ὁ νικῶν ποιήσω αὐτὸν στῦλον ἐν τῷ ναῷ τοῦ θεοῦ μου καὶ ἔξω οὐ μὴ ἐξέλθῃ ἔτι καὶ γράψω ἐπ᾽ αὐτὸν τὸ ὄνομα τοῦ θεοῦ μου καὶ τὸ ὄνομα τῆς πόλεως τοῦ θεοῦ μου, τῆς καινῆς Ἰερουσαλὴμ ἡ καταβαίνουσα ἐκ τοῦ οὐρανοῦ ἀπὸ τοῦ θεοῦ μου, καὶ τὸ ὄνομά μου τὸ καινόν.&nbsp;&nbsp;</span>
<span class="ver"><b>13</b></span> <span class="text">Ὁ ἔχων οὖς ἀκουσάτω τί τὸ πνεῦμα λέγει ταῖς ἐκκλησίαις.&nbsp;&nbsp;</span>
<span class="ver"><b>14</b></span> <span class="text">Καὶ τῷ ἀγγέλῳ τῆς ἐν Λαοδικίᾳ ἐκκλησίας γράψον·&nbsp;&nbsp; Τάδε λέγει ὁ ἀμήν, ὁ μάρτυς ὁ πιστὸς καὶ ἀληθινός, ἡ ἀρχὴ τῆς κτίσεως τοῦ θεοῦ·&nbsp;&nbsp;</span>
<span class="ver"><b>15</b></span> <span class="text">οἶδά σου τὰ ἔργα ὅτι οὔτε ψυχρὸς εἶ οὔτε ζεστός.&nbsp;&nbsp; ὄφελον ψυχρὸς ἦς ἢ ζεστός.&nbsp;&nbsp;</span>
<span class="ver"><b>16</b></span> <span class="text">οὕτως ὅτι χλιαρὸς εἶ καὶ οὔτε ζεστὸς οὔτε ψυχρός, μέλλω σε ἐμέσαι ἐκ τοῦ στόματός μου.&nbsp;&nbsp;</span>
<span class="ver"><b>17</b></span> <span class="text">ὅτι λέγεις ὅτι πλούσιός εἰμι καὶ πεπλούτηκα καὶ οὐδὲν χρείαν ἔχω, καὶ οὐκ οἶδας ὅτι σὺ εἶ ὁ ταλαίπωρος καὶ ἐλεεινὸς καὶ πτωχὸς καὶ τυφλὸς καὶ γυμνός,</span>
<span class="ver"><b>18</b></span> <span class="text">συμβουλεύω σοι ἀγοράσαι παρ᾽ ἐμοῦ χρυσίον πεπυρωμένον ἐκ πυρὸς ἵνα πλουτήσῃς, καὶ ἱμάτια λευκὰ ἵνα περιβάλῃ καὶ μὴ φανερωθῇ ἡ αἰσχύνη τῆς γυμνότητός σου, καὶ κολλούριον ἐγχρῖσαι τοὺς ὀφθαλμούς σου ἵνα βλέπῃς.&nbsp;&nbsp;</span>
<span class="ver"><b>19</b></span> <span class="text">ἐγὼ ὅσους ἐὰν φιλῶ ἐλέγχω καὶ παιδεύω·&nbsp;&nbsp; ζήλευε οὖν καὶ μετανόησον.&nbsp;&nbsp;</span>
<span class="ver"><b>20</b></span> <span class="text">Ἰδοὺ ἕστηκα ἐπὶ τὴν θύραν καὶ κρούω·&nbsp;&nbsp; ἐάν τις ἀκούσῃ τῆς φωνῆς μου καὶ ἀνοίξῃ τὴν θύραν, καὶ εἰσελεύσομαι πρὸς αὐτὸν καὶ δειπνήσω μετ᾽ αὐτοῦ καὶ αὐτὸς μετ᾽ ἐμοῦ.&nbsp;&nbsp;</span>
<span class="ver"><b>21</b></span> <span class="text">Ὁ νικῶν δώσω αὐτῷ καθίσαι μετ᾽ ἐμοῦ ἐν τῷ θρόνῳ μου, ὡς κἀγὼ ἐνίκησα καὶ ἐκάθισα μετὰ τοῦ πατρός μου ἐν τῷ θρόνῳ αὐτοῦ.&nbsp;&nbsp;</span>
<span class="ver"><b>22</b></span> <span class="text">Ὁ ἔχων οὖς ἀκουσάτω τί τὸ πνεῦμα λέγει ταῖς ἐκκλησίαις.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;4</div>
<span class="ver"><b>1</b></span> <span class="text">Μετὰ ταῦτα εἶδον, καὶ ἰδοὺ θύρα ἠνεῳγμένη ἐν τῷ οὐρανῷ, καὶ ἡ φωνὴ ἡ πρώτη ἣν ἤκουσα ὡς σάλπιγγος λαλούσης μετ᾽ ἐμοῦ λέγων·&nbsp;&nbsp; ἀνάβα ὧδε, καὶ δείξω σοι ἃ δεῖ γενέσθαι μετὰ ταῦτα.&nbsp;&nbsp;</span>
<span class="ver"><b>2</b></span> <span class="text">Εὐθέως ἐγενόμην ἐν πνεύματι, καὶ ἰδοὺ θρόνος ἔκειτο ἐν τῷ οὐρανῷ, καὶ ἐπὶ τὸν θρόνον καθήμενος,</span>
<span class="ver"><b>3</b></span> <span class="text">καὶ ὁ καθήμενος ὅμοιος ὁράσει λίθῳ ἰάσπιδι καὶ σαρδίῳ, καὶ ἶρις κυκλόθεν τοῦ θρόνου ὅμοιος ὁράσει σμαραγδίνῳ.&nbsp;&nbsp;</span>
<span class="ver"><b>4</b></span> <span class="text">Καὶ κυκλόθεν τοῦ θρόνου θρόνους εἴκοσι τέσσαρες, καὶ ἐπὶ τοὺς θρόνους εἴκοσι τέσσαρας πρεσβυτέρους καθημένους περιβεβλημένους ἐν ἱματίοις λευκοῖς καὶ ἐπὶ τὰς κεφαλὰς αὐτῶν στεφάνους χρυσοῦς.&nbsp;&nbsp;</span>
<span class="ver"><b>5</b></span> <span class="text">Καὶ ἐκ τοῦ θρόνου ἐκπορεύονται ἀστραπαὶ καὶ φωναὶ καὶ βρονταί, καὶ ἑπτὰ λαμπάδες πυρὸς καιόμεναι ἐνώπιον τοῦ θρόνου, ἅ εἰσιν τὰ ἑπτὰ πνεύματα τοῦ θεοῦ,</span>
<span class="ver"><b>6</b></span> <span class="text">καὶ ἐνώπιον τοῦ θρόνου ὡς θάλασσα ὑαλίνη ὁμοία κρυστάλλῳ.&nbsp;&nbsp; Καὶ ἐν μέσῳ τοῦ θρόνου καὶ κύκλῳ τοῦ θρόνου τέσσαρα ζῷα γέμοντα ὀφθαλμῶν ἔμπροσθεν καὶ ὄπισθεν.&nbsp;&nbsp;</span>
<span class="ver"><b>7</b></span> <span class="text">καὶ τὸ ζῷον τὸ πρῶτον ὅμοιον λέοντι καὶ τὸ δεύτερον ζῷον ὅμοιον μόσχῳ καὶ τὸ τρίτον ζῷον ἔχων τὸ πρόσωπον ὡς ἀνθρώπου καὶ τὸ τέταρτον ζῷον ὅμοιον ἀετῷ πετομένῳ.&nbsp;&nbsp;</span>
<span class="ver"><b>8</b></span> <span class="text">καὶ τὰ τέσσερα ζῷα, ἓν καθ᾽ ἓν αὐτῶν ἔχων ἀνὰ πτέρυγας ἕξ, κυκλόθεν καὶ ἔσωθεν γέμουσιν ὀφθαλμῶν, καὶ ἀνάπαυσιν οὐκ ἔχουσιν ἡμέρας καὶ νυκτὸς λέγοντες·&nbsp;&nbsp; ἅγιος ἅγιος ἅγιος κύριος ὁ θεὸς ὁ παντοκράτωρ, ὁ ἦν καὶ ὁ ὢν καὶ ὁ ἐρχόμενος.&nbsp;&nbsp;</span>
<span class="ver"><b>9</b></span> <span class="text">Καὶ ὅταν δώσουσιν τὰ ζῷα δόξαν καὶ τιμὴν καὶ εὐχαριστίαν τῷ καθημένῳ ἐπὶ τῷ θρόνῳ τῷ ζῶντι εἰς τοὺς αἰῶνας τῶν αἰώνων,</span>
<span class="ver"><b>10</b></span> <span class="text">πεσοῦνται οἱ εἴκοσι τέσσαρες πρεσβύτεροι ἐνώπιον τοῦ καθημένου ἐπὶ τοῦ θρόνου καὶ προσκυνήσουσιν τῷ ζῶντι εἰς τοὺς αἰῶνας τῶν αἰώνων καὶ βαλοῦσιν τοὺς στεφάνους αὐτῶν ἐνώπιον τοῦ θρόνου λέγοντες·&nbsp;&nbsp;</span>
<span class="ver"><b>11</b></span> <span class="text">ἄξιος εἶ, ὁ κύριος καὶ ὁ θεὸς ἡμῶν, λαβεῖν τὴν δόξαν καὶ τὴν τιμὴν καὶ τὴν δύναμιν, ὅτι σὺ ἔκτισας τὰ πάντα καὶ διὰ τὸ θέλημά σου ἦσαν καὶ ἐκτίσθησαν.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;5</div>
<span class="ver"><b>1</b></span> <span class="text">Καὶ εἶδον ἐπὶ τὴν δεξιὰν τοῦ καθημένου ἐπὶ τοῦ θρόνου βιβλίον γεγραμμένον ἔσωθεν καὶ ὄπισθεν κατεσφραγισμένον σφραγῖσιν ἑπτά.&nbsp;&nbsp;</span>
<span class="ver"><b>2</b></span> <span class="text">καὶ εἶδον ἄγγελον ἰσχυρὸν κηρύσσοντα ἐν φωνῇ μεγάλῃ·&nbsp;&nbsp; τίς ἄξιος ἀνοῖξαι τὸ βιβλίον καὶ λῦσαι τὰς σφραγῖδας αὐτοῦ;&nbsp;&nbsp;</span>
<span class="ver"><b>3</b></span> <span class="text">καὶ οὐδεὶς ἐδύνατο ἐν τῷ οὐρανῷ οὐδὲ ἐπὶ τῆς γῆς οὐδὲ ὑποκάτω τῆς γῆς ἀνοῖξαι τὸ βιβλίον οὔτε βλέπειν αὐτό.&nbsp;&nbsp;</span>
<span class="ver"><b>4</b></span> <span class="text">καὶ ἔκλαιον πολύ, ὅτι οὐδεὶς ἄξιος εὑρέθη ἀνοῖξαι τὸ βιβλίον οὔτε βλέπειν αὐτό.&nbsp;&nbsp;</span>
<span class="ver"><b>5</b></span> <span class="text">καὶ εἷς ἐκ τῶν πρεσβυτέρων λέγει μοι·&nbsp;&nbsp; μὴ κλαῖε, ἰδοὺ ἐνίκησεν ὁ λέων ὁ ἐκ τῆς φυλῆς Ἰούδα, ἡ ῥίζα Δαυίδ, ἀνοῖξαι τὸ βιβλίον καὶ τὰς ἑπτὰ σφραγῖδας αὐτοῦ.&nbsp;&nbsp;</span>
<span class="ver"><b>6</b></span> <span class="text">Καὶ εἶδον ἐν μέσῳ τοῦ θρόνου καὶ τῶν τεσσάρων ζῴων καὶ ἐν μέσῳ τῶν πρεσβυτέρων ἀρνίον ἑστηκὸς ὡς ἐσφαγμένον ἔχων κέρατα ἑπτὰ καὶ ὀφθαλμοὺς ἑπτὰ οἵ εἰσιν τὰ ἑπτὰ πνεύματα τοῦ θεοῦ ἀπεσταλμένοι εἰς πᾶσαν τὴν γῆν.&nbsp;&nbsp;</span>
<span class="ver"><b>7</b></span> <span class="text">καὶ ἦλθεν καὶ εἴληφεν ἐκ τῆς δεξιᾶς τοῦ καθημένου ἐπὶ τοῦ θρόνου.&nbsp;&nbsp;</span>
<span class="ver"><b>8</b></span> <span class="text">Καὶ ὅτε ἔλαβεν τὸ βιβλίον, τὰ τέσσερα ζῷα καὶ οἱ εἴκοσι τέσσαρες πρεσβύτεροι ἔπεσαν ἐνώπιον τοῦ ἀρνίου ἔχοντες ἕκαστος κιθάραν καὶ φιάλας χρυσᾶς γεμούσας θυμιαμάτων, αἵ εἰσιν αἱ προσευχαὶ τῶν ἁγίων,</span>
<span class="ver"><b>9</b></span> <span class="text">καὶ ᾄδουσιν ᾠδὴν καινὴν λέγοντες·&nbsp;&nbsp; ἄξιος εἶ λαβεῖν τὸ βιβλίον καὶ ἀνοῖξαι τὰς σφραγῖδας αὐτοῦ, ὅτι ἐσφάγης καὶ ἠγόρασας τῷ θεῷ ἐν τῷ αἵματί σου ἐκ πάσης φυλῆς καὶ γλώσσης καὶ λαοῦ καὶ ἔθνους</span>
<span class="ver"><b>10</b></span> <span class="text">καὶ ἐποίησας αὐτοὺς τῷ θεῷ ἡμῶν βασιλείαν καὶ ἱερεῖς, καὶ βασιλεύσουσιν ἐπὶ τῆς γῆς.&nbsp;&nbsp;</span>
<span class="ver"><b>11</b></span> <span class="text">Καὶ εἶδον, καὶ ἤκουσα φωνὴν ἀγγέλων πολλῶν κύκλῳ τοῦ θρόνου καὶ τῶν ζῴων καὶ τῶν πρεσβυτέρων, καὶ ἦν ὁ ἀριθμὸς αὐτῶν μυριάδες μυριάδων καὶ χιλιάδες χιλιάδων</span>
<span class="ver"><b>12</b></span> <span class="text">λέγοντες φωνῇ μεγάλῃ·&nbsp;&nbsp; ἄξιόν ἐστιν τὸ ἀρνίον τὸ ἐσφαγμένον λαβεῖν τὴν δύναμιν καὶ πλοῦτον καὶ σοφίαν καὶ ἰσχὺν καὶ τιμὴν καὶ δόξαν καὶ εὐλογίαν.&nbsp;&nbsp;</span>
<span class="ver"><b>13</b></span> <span class="text">καὶ πᾶν κτίσμα ὃ ἐν τῷ οὐρανῷ καὶ ἐπὶ τῆς γῆς καὶ ὑποκάτω τῆς γῆς καὶ ἐπὶ τῆς θαλάσσης καὶ τὰ ἐν αὐτοῖς πάντα ἤκουσα λέγοντας·&nbsp;&nbsp; τῷ καθημένῳ ἐπὶ τῷ θρόνῳ καὶ τῷ ἀρνίῳ ἡ εὐλογία καὶ ἡ τιμὴ καὶ ἡ δόξα καὶ τὸ κράτος εἰς τοὺς αἰῶνας τῶν αἰώνων.&nbsp;&nbsp;</span>
<span class="ver"><b>14</b></span> <span class="text">καὶ τὰ τέσσαρα ζῷα ἔλεγον·&nbsp;&nbsp; ἀμήν.&nbsp;&nbsp; καὶ οἱ πρεσβύτεροι ἔπεσαν καὶ προσεκύνησαν.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;6</div>
<span class="ver"><b>1</b></span> <span class="text">Καὶ εἶδον ὅτε ἤνοιξεν τὸ ἀρνίον μίαν ἐκ τῶν ἑπτὰ σφραγίδων, καὶ ἤκουσα ἑνὸς ἐκ τῶν τεσσάρων ζῴων λέγοντος ὡς φωνὴ βροντῆς·&nbsp;&nbsp; ἔρχου.&nbsp;&nbsp;</span>
<span class="ver"><b>2</b></span> <span class="text">καὶ εἶδον, καὶ ἰδοὺ ἵππος λευκός, καὶ ὁ καθήμενος ἐπ᾽ αὐτὸν ἔχων τόξον καὶ ἐδόθη αὐτῷ στέφανος καὶ ἐξῆλθεν νικῶν καὶ ἵνα νικήσῃ.&nbsp;&nbsp;</span>
<span class="ver"><b>3</b></span> <span class="text">Καὶ ὅτε ἤνοιξεν τὴν σφραγῖδα τὴν δευτέραν, ἤκουσα τοῦ δευτέρου ζῴου λέγοντος·&nbsp;&nbsp; ἔρχου.&nbsp;&nbsp;</span>
<span class="ver"><b>4</b></span> <span class="text">καὶ ἐξῆλθεν ἄλλος ἵππος πυρρός, καὶ τῷ καθημένῳ ἐπ᾽ αὐτὸν ἐδόθη αὐτῷ λαβεῖν τὴν εἰρήνην ἐκ τῆς γῆς καὶ ἵνα ἀλλήλους σφάξουσιν καὶ ἐδόθη αὐτῷ μάχαιρα μεγάλη.&nbsp;&nbsp;</span>
<span class="ver"><b>5</b></span> <span class="text">Καὶ ὅτε ἤνοιξεν τὴν σφραγῖδα τὴν τρίτην, ἤκουσα τοῦ τρίτου ζῴου λέγοντος·&nbsp;&nbsp; ἔρχου.&nbsp;&nbsp; καὶ εἶδον, καὶ ἰδοὺ ἵππος μέλας, καὶ ὁ καθήμενος ἐπ᾽ αὐτὸν ἔχων ζυγὸν ἐν τῇ χειρὶ αὐτοῦ.&nbsp;&nbsp;</span>
<span class="ver"><b>6</b></span> <span class="text">καὶ ἤκουσα ὡς φωνὴν ἐν μέσῳ τῶν τεσσάρων ζῴων λέγουσαν·&nbsp;&nbsp; χοῖνιξ σίτου δηναρίου καὶ τρεῖς χοίνικες κριθῶν δηναρίου, καὶ τὸ ἔλαιον καὶ τὸν οἶνον μὴ ἀδικήσῃς.&nbsp;&nbsp;</span>
<span class="ver"><b>7</b></span> <span class="text">Καὶ ὅτε ἤνοιξεν τὴν σφραγῖδα τὴν τετάρτην, ἤκουσα φωνὴν τοῦ τετάρτου ζῴου λέγοντος·&nbsp;&nbsp; ἔρχου.&nbsp;&nbsp;</span>
<span class="ver"><b>8</b></span> <span class="text">καὶ εἶδον, καὶ ἰδοὺ ἵππος χλωρός, καὶ ὁ καθήμενος ἐπάνω αὐτοῦ ὄνομα αὐτῷ ὁ θάνατος, καὶ ὁ ᾅδης ἠκολούθει μετ᾽ αὐτοῦ καὶ ἐδόθη αὐτοῖς ἐξουσία ἐπὶ τὸ τέταρτον τῆς γῆς ἀποκτεῖναι ἐν ῥομφαίᾳ καὶ ἐν λιμῷ καὶ ἐν θανάτῳ καὶ ὑπὸ τῶν θηρίων τῆς γῆς.&nbsp;&nbsp;</span>
<span class="ver"><b>9</b></span> <span class="text">Καὶ ὅτε ἤνοιξεν τὴν πέμπτην σφραγῖδα, εἶδον ὑποκάτω τοῦ θυσιαστηρίου τὰς ψυχὰς τῶν ἐσφαγμένων διὰ τὸν λόγον τοῦ θεοῦ καὶ διὰ τὴν μαρτυρίαν ἣν εἶχον.&nbsp;&nbsp;</span>
<span class="ver"><b>10</b></span> <span class="text">καὶ ἔκραξαν φωνῇ μεγάλῃ λέγοντες·&nbsp;&nbsp; ἕως πότε, ὁ δεσπότης ὁ ἅγιος καὶ ἀληθινός, οὐ κρίνεις καὶ ἐκδικεῖς τὸ αἷμα ἡμῶν ἐκ τῶν κατοικούντων ἐπὶ τῆς γῆς;&nbsp;&nbsp;</span>
<span class="ver"><b>11</b></span> <span class="text">καὶ ἐδόθη αὐτοῖς ἑκάστῳ στολὴ λευκὴ καὶ ἐρρέθη αὐτοῖς ἵνα ἀναπαύσωνται ἔτι χρόνον μικρόν, ἕως πληρωθῶσιν καὶ οἱ σύνδουλοι αὐτῶν καὶ οἱ ἀδελφοὶ αὐτῶν οἱ μέλλοντες ἀποκτέννεσθαι ὡς καὶ αὐτοί.&nbsp;&nbsp;</span>
<span class="ver"><b>12</b></span> <span class="text">Καὶ εἶδον ὅτε ἤνοιξεν τὴν σφραγῖδα τὴν ἕκτην, καὶ σεισμὸς μέγας ἐγένετο καὶ ὁ ἥλιος ἐγένετο μέλας ὡς σάκκος τρίχινος καὶ ἡ σελήνη ὅλη ἐγένετο ὡς αἷμα</span>
<span class="ver"><b>13</b></span> <span class="text">καὶ οἱ ἀστέρες τοῦ οὐρανοῦ ἔπεσαν εἰς τὴν γῆν, ὡς συκῆ βάλλει τοὺς ὀλύνθους αὐτῆς ὑπὸ ἀνέμου μεγάλου σειομένη,</span>
<span class="ver"><b>14</b></span> <span class="text">καὶ ὁ οὐρανὸς ἀπεχωρίσθη ὡς βιβλίον ἑλισσόμενον καὶ πᾶν ὄρος καὶ νῆσος ἐκ τῶν τόπων αὐτῶν ἐκινήθησαν.&nbsp;&nbsp;</span>
<span class="ver"><b>15</b></span> <span class="text">Καὶ οἱ βασιλεῖς τῆς γῆς καὶ οἱ μεγιστᾶνες καὶ οἱ χιλίαρχοι καὶ οἱ πλούσιοι καὶ οἱ ἰσχυροὶ καὶ πᾶς δοῦλος καὶ ἐλεύθερος ἔκρυψαν ἑαυτοὺς εἰς τὰ σπήλαια καὶ εἰς τὰς πέτρας τῶν ὀρέων</span>
<span class="ver"><b>16</b></span> <span class="text">καὶ λέγουσιν τοῖς ὄρεσιν καὶ ταῖς πέτραις·&nbsp;&nbsp; πέσετε ἐφ᾽ ἡμᾶς καὶ κρύψατε ἡμᾶς ἀπὸ προσώπου τοῦ καθημένου ἐπὶ τοῦ θρόνου καὶ ἀπὸ τῆς ὀργῆς τοῦ ἀρνίου,</span>
<span class="ver"><b>17</b></span> <span class="text">ὅτι ἦλθεν ἡ ἡμέρα ἡ μεγάλη τῆς ὀργῆς αὐτῶν, καὶ τίς δύναται σταθῆναι;&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;7</div>
<span class="ver"><b>1</b></span> <span class="text">Μετὰ τοῦτο εἶδον τέσσαρας ἀγγέλους ἑστῶτας ἐπὶ τὰς τέσσαρας γωνίας τῆς γῆς, κρατοῦντας τοὺς τέσσαρας ἀνέμους τῆς γῆς ἵνα μὴ πνέῃ ἄνεμος ἐπὶ τῆς γῆς μήτε ἐπὶ τῆς θαλάσσης μήτε ἐπὶ πᾶν δένδρον.&nbsp;&nbsp;</span>
<span class="ver"><b>2</b></span> <span class="text">Καὶ εἶδον ἄλλον ἄγγελον ἀναβαίνοντα ἀπὸ ἀνατολῆς ἡλίου ἔχοντα σφραγῖδα θεοῦ ζῶντος, καὶ ἔκραξεν φωνῇ μεγάλῃ τοῖς τέσσαρσιν ἀγγέλοις οἷς ἐδόθη αὐτοῖς ἀδικῆσαι τὴν γῆν καὶ τὴν θάλασσαν</span>
<span class="ver"><b>3</b></span> <span class="text">λέγων·&nbsp;&nbsp; μὴ ἀδικήσητε τὴν γῆν μήτε τὴν θάλασσαν μήτε τὰ δένδρα, ἄχρι σφραγίσωμεν τοὺς δούλους τοῦ θεοῦ ἡμῶν ἐπὶ τῶν μετώπων αὐτῶν.&nbsp;&nbsp;</span>
<span class="ver"><b>4</b></span> <span class="text">Καὶ ἤκουσα τὸν ἀριθμὸν τῶν ἐσφραγισμένων, ἑκατὸν τεσσεράκοντα τέσσαρες χιλιάδες, ἐσφραγισμένοι ἐκ πάσης φυλῆς υἱῶν Ἰσραήλ·&nbsp;&nbsp;</span>
<span class="ver"><b>5</b></span> <span class="text">ἐκ φυλῆς Ἰούδα δώδεκα χιλιάδες ἐσφραγισμένοι, ἐκ φυλῆς Ῥουβὴν δώδεκα χιλιάδες, ἐκ φυλῆς Γὰδ δώδεκα χιλιάδες,</span>
<span class="ver"><b>6</b></span> <span class="text">ἐκ φυλῆς Ἀσὴρ δώδεκα χιλιάδες, ἐκ φυλῆς Νεφθαλὶμ δώδεκα χιλιάδες, ἐκ φυλῆς Μανασσῆ δώδεκα χιλιάδες,</span>
<span class="ver"><b>7</b></span> <span class="text">ἐκ φυλῆς Συμεὼν δώδεκα χιλιάδες, ἐκ φυλῆς Λευεὶ δώδεκα χιλιάδες, ἐκ φυλῆς Ἰσσαχὰρ δώδεκα χιλιάδες,</span>
<span class="ver"><b>8</b></span> <span class="text">ἐκ φυλῆς Ζαβουλὼν δώδεκα χιλιάδες, ἐκ φυλῆς Ἰωσὴφ δώδεκα χιλιάδες, ἐκ φυλῆς Βενιαμεὶν δώδεκα χιλιάδες ἐσφραγισμένοι.&nbsp;&nbsp;</span>
<span class="ver"><b>9</b></span> <span class="text">Μετὰ ταῦτα εἶδον, καὶ ἰδοὺ ὄχλος πολύς, ὃν ἀριθμῆσαι αὐτὸν οὐδεὶς ἐδύνατο, ἐκ παντὸς ἔθνους καὶ φυλῶν καὶ λαῶν καὶ γλωσσῶν ἑστῶτες ἐνώπιον τοῦ θρόνου καὶ ἐνώπιον τοῦ ἀρνίου περιβεβλημένους στολὰς λευκὰς καὶ φοίνικες ἐν ταῖς χερσὶν αὐτῶν,</span>
<span class="ver"><b>10</b></span> <span class="text">καὶ κράζουσιν φωνῇ μεγάλῃ λέγοντες·&nbsp;&nbsp; ἡ σωτηρία τῷ θεῷ ἡμῶν τῷ καθημένῳ ἐπὶ τῷ θρόνῳ καὶ τῷ ἀρνίῳ.&nbsp;&nbsp;</span>
<span class="ver"><b>11</b></span> <span class="text">Καὶ πάντες οἱ ἄγγελοι ἵστήκεισαν κύκλῳ τοῦ θρόνου καὶ τῶν πρεσβυτέρων καὶ τῶν τεσσάρων ζῴων καὶ ἔπεσαν ἐνώπιον τοῦ θρόνου ἐπὶ τὰ πρόσωπα αὐτῶν καὶ προσεκύνησαν τῷ θεῷ</span>
<span class="ver"><b>12</b></span> <span class="text">λέγοντες·&nbsp;&nbsp; ἀμήν, ἡ εὐλογία καὶ ἡ δόξα καὶ ἡ σοφία καὶ ἡ εὐχαριστία καὶ ἡ τιμὴ καὶ ἡ δύναμις καὶ ἡ ἰσχὺς τῷ θεῷ ἡμῶν εἰς τοὺς αἰῶνας τῶν αἰώνων·&nbsp;&nbsp; ἀμήν.&nbsp;&nbsp;</span>
<span class="ver"><b>13</b></span> <span class="text">Καὶ ἀπεκρίθη εἷς ἐκ τῶν πρεσβυτέρων λέγων μοι·&nbsp;&nbsp; οὗτοι οἱ περιβεβλημένοι τὰς στολὰς τὰς λευκὰς τίνες εἰσὶν καὶ πόθεν ἦλθον;&nbsp;&nbsp;</span>
<span class="ver"><b>14</b></span> <span class="text">καὶ εἴρηκα αὐτῷ·&nbsp;&nbsp; κύριέ μου, σὺ οἶδας.&nbsp;&nbsp; καὶ εἶπέν μοι·&nbsp;&nbsp; οὗτοί εἰσιν οἱ ἐρχόμενοι ἐκ τῆς θλίψεως τῆς μεγάλης καὶ ἔπλυναν τὰς στολὰς αὐτῶν καὶ ἐλεύκαναν αὐτὰς ἐν τῷ αἵματι τοῦ ἀρνίου.&nbsp;&nbsp;</span>
<span class="ver"><b>15</b></span> <span class="text">διὰ τοῦτό εἰσιν ἐνώπιον τοῦ θρόνου τοῦ θεοῦ καὶ λατρεύουσιν αὐτῷ ἡμέρας καὶ νυκτὸς ἐν τῷ ναῷ αὐτοῦ, καὶ ὁ καθήμενος ἐπὶ τοῦ θρόνου σκηνώσει ἐπ᾽ αὐτούς.&nbsp;&nbsp;</span>
<span class="ver"><b>16</b></span> <span class="text">οὐ πεινάσουσιν ἔτι οὐδὲ διψήσουσιν ἔτι οὐδὲ μὴ πέσῃ ἐπ᾽ αὐτοὺς ὁ ἥλιος οὐδὲ πᾶν καῦμα,</span>
<span class="ver"><b>17</b></span> <span class="text">ὅτι τὸ ἀρνίον τὸ ἀνὰ μέσον τοῦ θρόνου ποιμανεῖ αὐτοὺς καὶ ὁδηγήσει αὐτοὺς ἐπὶ ζωῆς πηγὰς ὑδάτων, καὶ ἐξαλείψει ὁ θεὸς πᾶν δάκρυον ἐκ τῶν ὀφθαλμῶν αὐτῶν.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;8</div>
<span class="ver"><b>1</b></span> <span class="text">Καὶ ὅταν ἤνοιξεν τὴν σφραγῖδα τὴν ἑβδόμην, ἐγένετο σιγὴ ἐν τῷ οὐρανῷ ὡς ἡμιώριον.&nbsp;&nbsp;</span>
<span class="ver"><b>2</b></span> <span class="text">Καὶ εἶδον τοὺς ἑπτὰ ἀγγέλους οἳ ἐνώπιον τοῦ θεοῦ ἑστήκασιν, καὶ ἐδόθησαν αὐτοῖς ἑπτὰ σάλπιγγες.&nbsp;&nbsp;</span>
<span class="ver"><b>3</b></span> <span class="text">Καὶ ἄλλος ἄγγελος ἦλθεν καὶ ἐστάθη ἐπὶ τοῦ θυσιαστηρίου ἔχων λιβανωτὸν χρυσοῦν, καὶ ἐδόθη αὐτῷ θυμιάματα πολλά, ἵνα δώσει ταῖς προσευχαῖς τῶν ἁγίων πάντων ἐπὶ τὸ θυσιαστήριον τὸ χρυσοῦν τὸ ἐνώπιον τοῦ θρόνου.&nbsp;&nbsp;</span>
<span class="ver"><b>4</b></span> <span class="text">καὶ ἀνέβη ὁ καπνὸς τῶν θυμιαμάτων ταῖς προσευχαῖς τῶν ἁγίων ἐκ χειρὸς τοῦ ἀγγέλου ἐνώπιον τοῦ θεοῦ.&nbsp;&nbsp;</span>
<span class="ver"><b>5</b></span> <span class="text">καὶ εἴληφεν ὁ ἄγγελος τὸν λιβανωτὸν καὶ ἐγέμισεν αὐτὸν ἐκ τοῦ πυρὸς τοῦ θυσιαστηρίου καὶ ἔβαλεν εἰς τὴν γῆν, καὶ ἐγένοντο βρονταὶ καὶ φωναὶ καὶ ἀστραπαὶ καὶ σεισμός.&nbsp;&nbsp;</span>
<span class="ver"><b>6</b></span> <span class="text">Καὶ οἱ ἑπτὰ ἄγγελοι οἱ ἔχοντες τὰς ἑπτὰ σάλπιγγας ἡτοίμασαν αὐτοὺς ἵνα σαλπίσωσιν.&nbsp;&nbsp;</span>
<span class="ver"><b>7</b></span> <span class="text">Καὶ ὁ πρῶτος ἐσάλπισεν·&nbsp;&nbsp; καὶ ἐγένετο χάλαζα καὶ πῦρ μεμιγμένα ἐν αἵματι καὶ ἐβλήθη εἰς τὴν γῆν, καὶ τὸ τρίτον τῆς γῆς κατεκάη καὶ τὸ τρίτον τῶν δένδρων κατεκάη καὶ πᾶς χόρτος χλωρὸς κατεκάη.&nbsp;&nbsp;</span>
<span class="ver"><b>8</b></span> <span class="text">Καὶ ὁ δεύτερος ἄγγελος ἐσάλπισεν·&nbsp;&nbsp; καὶ ὡς ὄρος μέγα πυρὶ καιόμενον ἐβλήθη εἰς τὴν θάλασσαν, καὶ ἐγένετο τὸ τρίτον τῆς θαλάσσης αἷμα</span>
<span class="ver"><b>9</b></span> <span class="text">καὶ ἀπέθανεν τὸ τρίτον τῶν κτισμάτων τῶν ἐν τῇ θαλάσσῃ τὰ ἔχοντα ψυχὰς καὶ τὸ τρίτον τῶν πλοίων διεφθάρησαν.&nbsp;&nbsp;</span>
<span class="ver"><b>10</b></span> <span class="text">Καὶ ὁ τρίτος ἄγγελος ἐσάλπισεν·&nbsp;&nbsp; καὶ ἔπεσεν ἐκ τοῦ οὐρανοῦ ἀστὴρ μέγας καιόμενος ὡς λαμπὰς καὶ ἔπεσεν ἐπὶ τὸ τρίτον τῶν ποταμῶν καὶ ἐπὶ τὰς πηγὰς τῶν ὑδάτων,</span>
<span class="ver"><b>11</b></span> <span class="text">καὶ τὸ ὄνομα τοῦ ἀστέρος λέγεται ὁ Ἄψινθος, καὶ ἐγένετο τὸ τρίτον τῶν ὑδάτων εἰς ἄψινθον καὶ πολλοὶ τῶν ἀνθρώπων ἀπέθανον ἐκ τῶν ὑδάτων ὅτι ἐπικράνθησαν.&nbsp;&nbsp;</span>
<span class="ver"><b>12</b></span> <span class="text">Καὶ ὁ τέταρτος ἄγγελος ἐσάλπισεν·&nbsp;&nbsp; καὶ ἐπλήγη τὸ τρίτον τοῦ ἡλίου καὶ τὸ τρίτον τῆς σελήνης καὶ τὸ τρίτον τῶν ἀστέρων, ἵνα σκοτισθῇ τὸ τρίτον αὐτῶν καὶ ἡ ἡμέρα μὴ φάνῃ τὸ τρίτον αὐτῆς καὶ ἡ νὺξ ὁμοίως.&nbsp;&nbsp;</span>
<span class="ver"><b>13</b></span> <span class="text">Καὶ εἶδον, καὶ ἤκουσα ἑνὸς ἀετοῦ πετομένου ἐν μεσουρανήματι λέγοντος φωνῇ μεγάλῃ·&nbsp;&nbsp; οὐαὶ οὐαὶ οὐαὶ τοὺς κατοικοῦντας ἐπὶ τῆς γῆς ἐκ τῶν λοιπῶν φωνῶν τῆς σάλπιγγος τῶν τριῶν ἀγγέλων τῶν μελλόντων σαλπίζειν.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;9</div>
<span class="ver"><b>1</b></span> <span class="text">Καὶ ὁ πέμπτος ἄγγελος ἐσάλπισεν·&nbsp;&nbsp; καὶ εἶδον ἀστέρα ἐκ τοῦ οὐρανοῦ πεπτωκότα εἰς τὴν γῆν, καὶ ἐδόθη αὐτῷ ἡ κλεὶς τοῦ φρέατος τῆς ἀβύσσου</span>
<span class="ver"><b>2</b></span> <span class="text">καὶ ἤνοιξεν τὸ φρέαρ τῆς ἀβύσσου, καὶ ἀνέβη καπνὸς ἐκ τοῦ φρέατος ὡς καπνὸς καμίνου μεγάλης, καὶ ἐσκοτώθη ὁ ἥλιος καὶ ὁ ἀὴρ ἐκ τοῦ καπνοῦ τοῦ φρέατος.&nbsp;&nbsp;</span>
<span class="ver"><b>3</b></span> <span class="text">καὶ ἐκ τοῦ καπνοῦ ἐξῆλθον ἀκρίδες εἰς τὴν γῆν, καὶ ἐδόθη αὐταῖς ἐξουσία ὡς ἔχουσιν ἐξουσίαν οἱ σκορπίοι τῆς γῆς.&nbsp;&nbsp;</span>
<span class="ver"><b>4</b></span> <span class="text">καὶ ἐρρέθη αὐταῖς ἵνα μὴ ἀδικήσουσιν τὸν χόρτον τῆς γῆς οὐδὲ πᾶν χλωρὸν οὐδὲ πᾶν δένδρον, εἰ μὴ τοὺς ἀνθρώπους οἵτινες οὐκ ἔχουσιν τὴν σφραγῖδα τοῦ θεοῦ ἐπὶ τῶν μετώπων.&nbsp;&nbsp;</span>
<span class="ver"><b>5</b></span> <span class="text">καὶ ἐδόθη αὐτοῖς ἵνα μὴ ἀποκτείνωσιν αὐτούς, ἀλλ᾽ ἵνα βασανισθήσονται μῆνας πέντε, καὶ ὁ βασανισμὸς αὐτῶν ὡς βασανισμὸς σκορπίου ὅταν παίσῃ ἄνθρωπον.&nbsp;&nbsp;</span>
<span class="ver"><b>6</b></span> <span class="text">καὶ ἐν ταῖς ἡμέραις ἐκείναις ζητήσουσιν οἱ ἄνθρωποι τὸν θάνατον καὶ οὐ μὴ εὑρήσουσιν αὐτόν, καὶ ἐπιθυμήσουσιν ἀποθανεῖν καὶ φεύγει ὁ θάνατος ἀπ᾽ αὐτῶν.&nbsp;&nbsp;</span>
<span class="ver"><b>7</b></span> <span class="text">Καὶ τὰ ὁμοιώματα τῶν ἀκρίδων ὅμοια ἵπποις ἡτοιμασμένοις εἰς πόλεμον, καὶ ἐπὶ τὰς κεφαλὰς αὐτῶν ὡς στέφανοι ὅμοιοι χρυσῷ, καὶ τὰ πρόσωπα αὐτῶν ὡς πρόσωπα ἀνθρώπων,</span>
<span class="ver"><b>8</b></span> <span class="text">καὶ εἶχαν τρίχας ὡς τρίχας γυναικῶν, καὶ οἱ ὀδόντες αὐτῶν ὡς λεόντων ἦσαν,</span>
<span class="ver"><b>9</b></span> <span class="text">καὶ εἶχον θώρακας ὡς θώρακας σιδηροῦς, καὶ ἡ φωνὴ τῶν πτερύγων αὐτῶν ὡς φωνὴ ἁρμάτων ἵππων πολλῶν τρεχόντων εἰς πόλεμον,</span>
<span class="ver"><b>10</b></span> <span class="text">καὶ ἔχουσιν οὐρὰς ὁμοίας σκορπίοις καὶ κέντρα, καὶ ἐν ταῖς οὐραῖς αὐτῶν ἡ ἐξουσία αὐτῶν ἀδικῆσαι τοὺς ἀνθρώπους μῆνας πέντε,</span>
<span class="ver"><b>11</b></span> <span class="text">ἔχουσιν ἐπ᾽ αὐτῶν βασιλέα τὸν ἄγγελον τῆς ἀβύσσου, ὄνομα αὐτῷ Ἑβραϊστὶ Ἀβαδδών, καὶ ἐν τῇ Ἑλληνικῇ ὄνομα ἔχει Ἀπολλύων.&nbsp;&nbsp;</span>
<span class="ver"><b>12</b></span> <span class="text">Ἡ οὐαὶ ἡ μία ἀπῆλθεν·&nbsp;&nbsp; ἰδοὺ ἔρχεται ἔτι δύο οὐαὶ μετὰ ταῦτα.&nbsp;&nbsp;</span>
<span class="ver"><b>13</b></span> <span class="text">Καὶ ὁ ἕκτος ἄγγελος ἐσάλπισεν·&nbsp;&nbsp; καὶ ἤκουσα φωνὴν μίαν ἐκ τῶν κεράτων τοῦ θυσιαστηρίου τοῦ χρυσοῦ τοῦ ἐνώπιον τοῦ θεοῦ,</span>
<span class="ver"><b>14</b></span> <span class="text">λέγουσαν τῷ ἕκτῳ ἀγγέλῳ, ὁ ἔχων τὴν σάλπιγγα·&nbsp;&nbsp; λῦσον τοὺς τέσσαρας ἀγγέλους τοὺς δεδεμένους ἐπὶ τῷ ποταμῷ τῷ μεγάλῳ Εὐφράτῃ.&nbsp;&nbsp;</span>
<span class="ver"><b>15</b></span> <span class="text">καὶ ἐλύθησαν οἱ τέσσαρες ἄγγελοι οἱ ἡτοιμασμένοι εἰς τὴν ὥραν καὶ ἡμέραν καὶ μῆνα καὶ ἐνιαυτόν, ἵνα ἀποκτείνωσιν τὸ τρίτον τῶν ἀνθρώπων.&nbsp;&nbsp;</span>
<span class="ver"><b>16</b></span> <span class="text">καὶ ὁ ἀριθμὸς τῶν στρατευμάτων τοῦ ἱππικοῦ δὶς μυριάδες μυριάδων, ἤκουσα τὸν ἀριθμὸν αὐτῶν.&nbsp;&nbsp;</span>
<span class="ver"><b>17</b></span> <span class="text">Καὶ οὕτως εἶδον τοὺς ἵππους ἐν τῇ ὁράσει καὶ τοὺς καθημένους ἐπ᾽ αὐτῶν, ἔχοντας θώρακας πυρίνους καὶ ὑακινθίνους καὶ θειώδεις, καὶ αἱ κεφαλαὶ τῶν ἵππων ὡς κεφαλαὶ λεόντων, καὶ ἐκ τῶν στομάτων αὐτῶν ἐκπορεύεται πῦρ καὶ καπνὸς καὶ θεῖον.&nbsp;&nbsp;</span>
<span class="ver"><b>18</b></span> <span class="text">ἀπὸ τῶν τριῶν πληγῶν τούτων ἀπεκτάνθησαν τὸ τρίτον τῶν ἀνθρώπων, ἐκ τοῦ πυρὸς καὶ τοῦ καπνοῦ καὶ τοῦ θείου τοῦ ἐκπορευομένου ἐκ τῶν στομάτων αὐτῶν.&nbsp;&nbsp;</span>
<span class="ver"><b>19</b></span> <span class="text">ἡ γὰρ ἐξουσία τῶν ἵππων ἐν τῷ στόματι αὐτῶν ἐστιν καὶ ἐν ταῖς οὐραῖς αὐτῶν, αἱ γὰρ οὐραὶ αὐτῶν ὅμοιαι ὄφεσιν, ἔχουσαι κεφαλὰς καὶ ἐν αὐταῖς ἀδικοῦσιν.&nbsp;&nbsp;</span>
<span class="ver"><b>20</b></span> <span class="text">Καὶ οἱ λοιποὶ τῶν ἀνθρώπων, οἳ οὐκ ἀπεκτάνθησαν ἐν ταῖς πληγαῖς ταύταις, οὐδὲ μετενόησαν ἐκ τῶν ἔργων τῶν χειρῶν αὐτῶν, ἵνα μὴ προσκυνήσουσιν τὰ δαιμόνια καὶ τὰ εἴδωλα τὰ χρυσᾶ καὶ τὰ ἀργυρᾶ καὶ τὰ χαλκᾶ καὶ τὰ λίθινα καὶ τὰ ξύλινα, ἃ οὔτε βλέπειν δύνανται οὔτε ἀκούειν οὔτε περιπατεῖν,</span>
<span class="ver"><b>21</b></span> <span class="text">καὶ οὐ μετενόησαν ἐκ τῶν φόνων αὐτῶν οὔτε ἐκ τῶν φαρμάκων αὐτῶν οὔτε ἐκ τῆς πορνείας αὐτῶν οὔτε ἐκ τῶν κλεμμάτων αὐτῶν.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;10</div>
<span class="ver"><b>1</b></span> <span class="text">Καὶ εἶδον ἄλλον ἄγγελον ἰσχυρὸν καταβαίνοντα ἐκ τοῦ οὐρανοῦ περιβεβλημένον νεφέλην, καὶ ἡ ἶρις ἐπὶ τῆς κεφαλῆς αὐτοῦ καὶ τὸ πρόσωπον αὐτοῦ ὡς ὁ ἥλιος καὶ οἱ πόδες αὐτοῦ ὡς στῦλοι πυρός,</span>
<span class="ver"><b>2</b></span> <span class="text">καὶ ἔχων ἐν τῇ χειρὶ αὐτοῦ βιβλαρίδιον ἠνεῳγμένον.&nbsp;&nbsp; καὶ ἔθηκεν τὸν πόδα αὐτοῦ τὸν δεξιὸν ἐπὶ τῆς θαλάσσης, τὸν δὲ εὐώνυμον ἐπὶ τῆς γῆς,</span>
<span class="ver"><b>3</b></span> <span class="text">καὶ ἔκραξεν φωνῇ μεγάλῃ ὥσπερ λέων μυκᾶται.&nbsp;&nbsp; καὶ ὅτε ἔκραξεν, ἐλάλησαν αἱ ἑπτὰ βρονταὶ τὰς ἑαυτῶν φωνάς.&nbsp;&nbsp;</span>
<span class="ver"><b>4</b></span> <span class="text">καὶ ὅτε ἐλάλησαν αἱ ἑπτὰ βρονταί, ἤμελλον γράφειν, καὶ ἤκουσα φωνὴν ἐκ τοῦ οὐρανοῦ λέγουσαν·&nbsp;&nbsp; σφράγισον ἃ ἐλάλησαν αἱ ἑπτὰ βρονταί, καὶ μὴ αὐτὰ γράψῃς.&nbsp;&nbsp;</span>
<span class="ver"><b>5</b></span> <span class="text">Καὶ ὁ ἄγγελος, ὃν εἶδον ἑστῶτα ἐπὶ τῆς θαλάσσης καὶ ἐπὶ τῆς γῆς, ἦρεν τὴν χεῖρα αὐτοῦ τὴν δεξιὰν εἰς τὸν οὐρανὸν</span>
<span class="ver"><b>6</b></span> <span class="text">καὶ ὤμοσεν τῷ ζῶντι εἰς τοὺς αἰῶνας τῶν αἰώνων, ὃς ἔκτισεν τὸν οὐρανὸν καὶ τὰ ἐν αὐτῷ καὶ τὴν γῆν καὶ τὰ ἐν αὐτῇ καὶ τὴν θάλασσαν καὶ τὰ ἐν αὐτῇ, ὅτι χρόνος οὐκέτι ἔσται,</span>
<span class="ver"><b>7</b></span> <span class="text">ἀλλ᾽ ἐν ταῖς ἡμέραις τῆς φωνῆς τοῦ ἑβδόμου ἀγγέλου, ὅταν μέλλῃ σαλπίζειν, καὶ ἐτελέσθη τὸ μυστήριον τοῦ θεοῦ, ὡς εὐηγγέλισεν τοὺς ἑαυτοῦ δούλους τοὺς προφήτας.&nbsp;&nbsp;</span>
<span class="ver"><b>8</b></span> <span class="text">Καὶ ἡ φωνὴ ἣν ἤκουσα ἐκ τοῦ οὐρανοῦ πάλιν λαλοῦσαν μετ᾽ ἐμοῦ καὶ λέγουσαν·&nbsp;&nbsp; ὕπαγε λάβε τὸ βιβλίον τὸ ἠνεῳγμένον ἐν τῇ χειρὶ τοῦ ἀγγέλου τοῦ ἑστῶτος ἐπὶ τῆς θαλάσσης καὶ ἐπὶ τῆς γῆς.&nbsp;&nbsp;</span>
<span class="ver"><b>9</b></span> <span class="text">καὶ ἀπῆλθα πρὸς τὸν ἄγγελον λέγων αὐτῷ δοῦναί μοι τὸ βιβλαρίδιον.&nbsp;&nbsp; καὶ λέγει μοι·&nbsp;&nbsp; λάβε καὶ κατάφαγε αὐτό, καὶ πικρανεῖ σου τὴν κοιλίαν, ἀλλ᾽ ἐν τῷ στόματί σου ἔσται γλυκὺ ὡς μέλι.&nbsp;&nbsp;</span>
<span class="ver"><b>10</b></span> <span class="text">Καὶ ἔλαβον τὸ βιβλαρίδιον ἐκ τῆς χειρὸς τοῦ ἀγγέλου καὶ κατέφαγον αὐτό, καὶ ἦν ἐν τῷ στόματί μου ὡς μέλι γλυκὺ καὶ ὅτε ἔφαγον αὐτό, ἐπικράνθη ἡ κοιλία μου.&nbsp;&nbsp;</span>
<span class="ver"><b>11</b></span> <span class="text">καὶ λέγουσίν μοι·&nbsp;&nbsp; δεῖ σε πάλιν προφητεῦσαι ἐπὶ λαοῖς καὶ ἔθνεσιν καὶ γλώσσαις καὶ βασιλεῦσιν πολλοῖς.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;11</div>
<span class="ver"><b>1</b></span> <span class="text">Καὶ ἐδόθη μοι κάλαμος ὅμοιος ῥάβδῳ, λέγων·&nbsp;&nbsp; ἔγειρε καὶ μέτρησον τὸν ναὸν τοῦ θεοῦ καὶ τὸ θυσιαστήριον καὶ τοὺς προσκυνοῦντας ἐν αὐτῷ.&nbsp;&nbsp;</span>
<span class="ver"><b>2</b></span> <span class="text">καὶ τὴν αὐλὴν τὴν ἔξωθεν τοῦ ναοῦ ἔκβαλε ἔξωθεν καὶ μὴ αὐτὴν μετρήσῃς, ὅτι ἐδόθη τοῖς ἔθνεσιν, καὶ τὴν πόλιν τὴν ἁγίαν πατήσουσιν μῆνας τεσσεράκοντα καὶ δύο.&nbsp;&nbsp;</span>
<span class="ver"><b>3</b></span> <span class="text">Καὶ δώσω τοῖς δυσὶν μάρτυσίν μου καὶ προφητεύσουσιν ἡμέρας χιλίας διακοσίας ἑξήκοντα περιβεβλημένοι σάκκους.&nbsp;&nbsp;</span>
<span class="ver"><b>4</b></span> <span class="text">οὗτοί εἰσιν αἱ δύο ἐλαῖαι καὶ αἱ δύο λυχνίαι αἱ ἐνώπιον τοῦ κυρίου τῆς γῆς ἑστῶτες.&nbsp;&nbsp;</span>
<span class="ver"><b>5</b></span> <span class="text">καὶ εἴ τις αὐτοὺς θέλει ἀδικῆσαι πῦρ ἐκπορεύεται ἐκ τοῦ στόματος αὐτῶν καὶ κατεσθίει τοὺς ἐχθροὺς αὐτῶν·&nbsp;&nbsp; καὶ εἴ τις θελήσῃ αὐτοὺς ἀδικῆσαι, οὕτως δεῖ αὐτὸν ἀποκτανθῆναι.&nbsp;&nbsp;</span>
<span class="ver"><b>6</b></span> <span class="text">οὗτοι ἔχουσιν τὴν ἐξουσίαν κλεῖσαι τὸν οὐρανόν, ἵνα μὴ ὑετὸς βρέχῃ τὰς ἡμέρας τῆς προφητείας αὐτῶν, καὶ ἐξουσίαν ἔχουσιν ἐπὶ τῶν ὑδάτων στρέφειν αὐτὰ εἰς αἷμα καὶ πατάξαι τὴν γῆν ἐν πάσῃ πληγῇ ὁσάκις ἐὰν θελήσωσιν.&nbsp;&nbsp;</span>
<span class="ver"><b>7</b></span> <span class="text">Καὶ ὅταν τελέσωσιν τὴν μαρτυρίαν αὐτῶν, τὸ θηρίον τὸ ἀναβαῖνον ἐκ τῆς ἀβύσσου ποιήσει μετ᾽ αὐτῶν πόλεμον καὶ νικήσει αὐτοὺς καὶ ἀποκτενεῖ αὐτούς.&nbsp;&nbsp;</span>
<span class="ver"><b>8</b></span> <span class="text">καὶ τὰ πτώματα αὐτῶν ἐπὶ τῆς πλατείας τῆς πόλεως τῆς μεγάλης, ἥτις καλεῖται πνευματικῶς Σόδομα καὶ Αἴγυπτος, ὅπου καὶ ὁ κύριος αὐτῶν ἐσταυρώθη.&nbsp;&nbsp;</span>
<span class="ver"><b>9</b></span> <span class="text">καὶ βλέπουσιν ἐκ τῶν λαῶν καὶ φυλῶν καὶ γλωσσῶν καὶ ἐθνῶν τὸ πτῶμα αὐτῶν ἡμέρας τρεῖς καὶ ἥμισυ καὶ τὰ πτώματα αὐτῶν οὐκ ἀφίουσιν τεθῆναι εἰς μνῆμα.&nbsp;&nbsp;</span>
<span class="ver"><b>10</b></span> <span class="text">καὶ οἱ κατοικοῦντες ἐπὶ τῆς γῆς χαίρουσιν ἐπ᾽ αὐτοῖς καὶ εὐφραίνονται καὶ δῶρα πέμψουσιν ἀλλήλοις, ὅτι οὗτοι οἱ δύο προφῆται ἐβασάνισαν τοὺς κατοικοῦντας ἐπὶ τῆς γῆς.&nbsp;&nbsp;</span>
<span class="ver"><b>11</b></span> <span class="text">Καὶ μετὰ τὰς τρεῖς ἡμέρας καὶ ἥμισυ πνεῦμα ζωῆς ἐκ τοῦ θεοῦ εἰσῆλθεν εἰς αὐτούς, καὶ ἔστησαν ἐπὶ τοὺς πόδας αὐτῶν, καὶ φόβος μέγας ἔπεσεν ἐπὶ τοὺς θεωροῦντας αὐτούς.&nbsp;&nbsp;</span>
<span class="ver"><b>12</b></span> <span class="text">καὶ ἤκουσαν φωνῆς μεγάλης ἐκ τοῦ οὐρανοῦ λεγούσης αὐτοῖς·&nbsp;&nbsp; ἀνάβατε ὧδε.&nbsp;&nbsp; καὶ ἀνέβησαν εἰς τὸν οὐρανὸν ἐν τῇ νεφέλῃ, καὶ ἐθεώρησαν αὐτοὺς οἱ ἐχθροὶ αὐτῶν.&nbsp;&nbsp;</span>
<span class="ver"><b>13</b></span> <span class="text">Καὶ ἐν ἐκείνῃ τῇ ὥρᾳ ἐγένετο σεισμὸς μέγας καὶ τὸ δέκατον τῆς πόλεως ἔπεσεν καὶ ἀπεκτάνθησαν ἐν τῷ σεισμῷ ὀνόματα ἀνθρώπων χιλιάδες ἑπτὰ καὶ οἱ λοιποὶ ἔμφοβοι ἐγένοντο καὶ ἔδωκαν δόξαν τῷ θεῷ τοῦ οὐρανοῦ.&nbsp;&nbsp;</span>
<span class="ver"><b>14</b></span> <span class="text">Ἡ οὐαὶ ἡ δευτέρα ἀπῆλθεν·&nbsp;&nbsp; ἰδοὺ ἡ οὐαὶ ἡ τρίτη ἔρχεται ταχύ.&nbsp;&nbsp;</span>
<span class="ver"><b>15</b></span> <span class="text">Καὶ ὁ ἕβδομος ἄγγελος ἐσάλπισεν·&nbsp;&nbsp; καὶ ἐγένοντο φωναὶ μεγάλαι ἐν τῷ οὐρανῷ λέγουσαι·&nbsp;&nbsp; ἐγένετο ἡ βασιλεία τοῦ κόσμου τοῦ κυρίου ἡμῶν καὶ τοῦ χριστοῦ αὐτοῦ, καὶ βασιλεύσει εἰς τοὺς αἰῶνας τῶν αἰώνων.&nbsp;&nbsp;</span>
<span class="ver"><b>16</b></span> <span class="text">Καὶ οἱ εἴκοσι τέσσαρες πρεσβύτεροι οἱ ἐνώπιον τοῦ θεοῦ καθήμενοι ἐπὶ τοὺς θρόνους αὐτῶν ἔπεσαν ἐπὶ τὰ πρόσωπα αὐτῶν καὶ προσεκύνησαν τῷ θεῷ</span>
<span class="ver"><b>17</b></span> <span class="text">λέγοντες·&nbsp;&nbsp; εὐχαριστοῦμέν σοι, κύριε ὁ θεὸς ὁ παντοκράτωρ, ὁ ὢν καὶ ὁ ἦν, καὶ ὅτι εἴληφας τὴν δύναμίν σου τὴν μεγάλην καὶ ἐβασίλευσας.&nbsp;&nbsp;</span>
<span class="ver"><b>18</b></span> <span class="text">καὶ τὰ ἔθνη ὠργίσθησαν, καὶ ἦλθεν ἡ ὀργή σου καὶ ὁ καιρὸς τῶν νεκρῶν κριθῆναι καὶ δοῦναι τὸν μισθὸν τοῖς δούλοις σου τοῖς προφήταις καὶ τοῖς ἁγίοις καὶ τοῖς φοβουμένοις τὸ ὄνομά σου, τοὺς μικροὺς καὶ τοὺς μεγάλους, καὶ διαφθεῖραι τοὺς διαφθείροντας τὴν γῆν.&nbsp;&nbsp;</span>
<span class="ver"><b>19</b></span> <span class="text">Καὶ ἠνοίγη ὁ ναὸς τοῦ θεοῦ ὁ ἐν τῷ οὐρανῷ καὶ ὤφθη ἡ κιβωτὸς τῆς διαθήκης τοῦ κυρίου ἐν τῷ ναῷ αὐτοῦ, καὶ ἐγένοντο ἀστραπαὶ καὶ φωναὶ καὶ βρονταὶ καὶ σεισμὸς καὶ χάλαζα μεγάλη.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;12</div>
<span class="ver"><b>1</b></span> <span class="text">Καὶ σημεῖον μέγα ὤφθη ἐν τῷ οὐρανῷ, γυνὴ περιβεβλημένη τὸν ἥλιον, καὶ ἡ σελήνη ὑποκάτω τῶν ποδῶν αὐτῆς καὶ ἐπὶ τῆς κεφαλῆς αὐτῆς στέφανος ἀστέρων δώδεκα,</span>
<span class="ver"><b>2</b></span> <span class="text">καὶ ἐν γαστρὶ ἔχουσα, καὶ κράζει ὠδίνουσα καὶ βασανιζομένη τεκεῖν.&nbsp;&nbsp;</span>
<span class="ver"><b>3</b></span> <span class="text">καὶ ὤφθη ἄλλο σημεῖον ἐν τῷ οὐρανῷ, καὶ ἰδοὺ δράκων πυρρός μέγας ἔχων κεφαλὰς ἑπτὰ καὶ κέρατα δέκα καὶ ἐπὶ τὰς κεφαλὰς αὐτοῦ ἑπτὰ διαδήματα,</span>
<span class="ver"><b>4</b></span> <span class="text">καὶ ἡ οὐρὰ αὐτοῦ σύρει τὸ τρίτον τῶν ἀστέρων τοῦ οὐρανοῦ καὶ ἔβαλεν αὐτοὺς εἰς τὴν γῆν.&nbsp;&nbsp; Καὶ ὁ δράκων ἕστηκεν ἐνώπιον τῆς γυναικὸς τῆς μελλούσης τεκεῖν, ἵνα ὅταν τέκῃ τὸ τέκνον αὐτῆς καταφάγῃ.&nbsp;&nbsp;</span>
<span class="ver"><b>5</b></span> <span class="text">καὶ ἔτεκεν υἱὸν ἄρρενα, ὃς μέλλει ποιμαίνειν πάντα τὰ ἔθνη ἐν ῥάβδῳ σιδηρᾷ.&nbsp;&nbsp; καὶ ἡρπάσθη τὸ τέκνον αὐτῆς πρὸς τὸν θεὸν καὶ πρὸς τὸν θρόνον αὐτοῦ.&nbsp;&nbsp;</span>
<span class="ver"><b>6</b></span> <span class="text">καὶ ἡ γυνὴ ἔφυγεν εἰς τὴν ἔρημον, ὅπου ἔχει ἐκεῖ τόπον ἡτοιμασμένον ἀπὸ τοῦ θεοῦ, ἵνα ἐκεῖ τρέφωσιν αὐτὴν ἡμέρας χιλίας διακοσίας ἑξήκοντα.&nbsp;&nbsp;</span>
<span class="ver"><b>7</b></span> <span class="text">Καὶ ἐγένετο πόλεμος ἐν τῷ οὐρανῷ, ὁ Μιχαὴλ καὶ οἱ ἄγγελοι αὐτοῦ τοῦ πολεμῆσαι μετὰ τοῦ δράκοντος.&nbsp;&nbsp; καὶ ὁ δράκων ἐπολέμησεν καὶ οἱ ἄγγελοι αὐτοῦ,</span>
<span class="ver"><b>8</b></span> <span class="text">καὶ οὐκ ἴσχυσαν οὐδὲ τόπος εὑρέθη αὐτῶν ἔτι ἐν τῷ οὐρανῷ.&nbsp;&nbsp;</span>
<span class="ver"><b>9</b></span> <span class="text">καὶ ἐβλήθη ὁ δράκων ὁ μέγας, ὁ ὄφις ὁ ἀρχαῖος, ὁ καλούμενος Διάβολος καὶ ὁ Σατανᾶς, ὁ πλανῶν τὴν οἰκουμένην ὅλην, ἐβλήθη εἰς τὴν γῆν, καὶ οἱ ἄγγελοι αὐτοῦ μετ᾽ αὐτοῦ ἐβλήθησαν.&nbsp;&nbsp;</span>
<span class="ver"><b>10</b></span> <span class="text">καὶ ἤκουσα φωνὴν μεγάλην ἐν τῷ οὐρανῷ λέγουσαν·&nbsp;&nbsp; ἄρτι ἐγένετο ἡ σωτηρία καὶ ἡ δύναμις καὶ ἡ βασιλεία τοῦ θεοῦ ἡμῶν καὶ ἡ ἐξουσία τοῦ χριστοῦ αὐτοῦ, ὅτι ἐβλήθη ὁ κατήγορος τῶν ἀδελφῶν ἡμῶν, ὁ κατηγορῶν αὐτοὺς ἐνώπιον τοῦ θεοῦ ἡμῶν ἡμέρας καὶ νυκτός.&nbsp;&nbsp;</span>
<span class="ver"><b>11</b></span> <span class="text">καὶ αὐτοὶ ἐνίκησαν αὐτὸν διὰ τὸ αἷμα τοῦ ἀρνίου καὶ διὰ τὸν λόγον τῆς μαρτυρίας αὐτῶν καὶ οὐκ ἠγάπησαν τὴν ψυχὴν αὐτῶν ἄχρι θανάτου.&nbsp;&nbsp;</span>
<span class="ver"><b>12</b></span> <span class="text">διὰ τοῦτο εὐφραίνεσθε, οἱ οὐρανοὶ καὶ οἱ ἐν αὐτοῖς σκηνοῦντες.&nbsp;&nbsp; οὐαὶ τὴν γῆν καὶ τὴν θάλασσαν, ὅτι κατέβη ὁ διάβολος πρὸς ὑμᾶς ἔχων θυμὸν μέγαν, εἰδὼς ὅτι ὀλίγον καιρὸν ἔχει.&nbsp;&nbsp;</span>
<span class="ver"><b>13</b></span> <span class="text">Καὶ ὅτε εἶδεν ὁ δράκων ὅτι ἐβλήθη εἰς τὴν γῆν, ἐδίωξεν τὴν γυναῖκα ἥτις ἔτεκεν τὸν ἄρσενα.&nbsp;&nbsp;</span>
<span class="ver"><b>14</b></span> <span class="text">καὶ ἐδόθησαν τῇ γυναικὶ δύο πτέρυγες τοῦ ἀετοῦ τοῦ μεγάλου, ἵνα πέτηται εἰς τὴν ἔρημον εἰς τὸν τόπον αὐτῆς, ὅπου τρέφεται ἐκεῖ καιρὸν καὶ καιροὺς καὶ ἥμισυ καιροῦ ἀπὸ προσώπου τοῦ ὄφεως.&nbsp;&nbsp;</span>
<span class="ver"><b>15</b></span> <span class="text">καὶ ἔβαλεν ὁ ὄφις ἐκ τοῦ στόματος αὐτοῦ ὀπίσω τῆς γυναικὸς ὕδωρ ὡς ποταμόν, ἵνα αὐτὴν ποταμοφόρητον ποιήσῃ.&nbsp;&nbsp;</span>
<span class="ver"><b>16</b></span> <span class="text">καὶ ἐβοήθησεν ἡ γῆ τῇ γυναικὶ καὶ ἤνοιξεν ἡ γῆ τὸ στόμα αὐτῆς καὶ κατέπιεν τὸν ποταμὸν ὃν ἔβαλεν ὁ δράκων ἐκ τοῦ στόματος αὐτοῦ.&nbsp;&nbsp;</span>
<span class="ver"><b>17</b></span> <span class="text">καὶ ὠργίσθη ὁ δράκων ἐπὶ τῇ γυναικὶ καὶ ἀπῆλθεν ποιῆσαι πόλεμον μετὰ τῶν λοιπῶν τοῦ σπέρματος αὐτῆς τῶν τηρούντων τὰς ἐντολὰς τοῦ θεοῦ καὶ ἐχόντων τὴν μαρτυρίαν Ἰησοῦ.&nbsp;&nbsp;</span>
<span class="ver"><b>18</b></span> <span class="text">Καὶ ἐστάθη ἐπὶ τὴν ἄμμον τῆς θαλάσσης.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;13</div>
<span class="ver"><b>1</b></span> <span class="text">Καὶ εἶδον ἐκ τῆς θαλάσσης θηρίον ἀναβαῖνον, ἔχον κέρατα δέκα καὶ κεφαλὰς ἑπτὰ καὶ ἐπὶ τῶν κεράτων αὐτοῦ δέκα διαδήματα καὶ ἐπὶ τὰς κεφαλὰς αὐτοῦ ὀνόμα βλασφημίας.&nbsp;&nbsp;</span>
<span class="ver"><b>2</b></span> <span class="text">καὶ τὸ θηρίον ὃ εἶδον ἦν ὅμοιον παρδάλει καὶ οἱ πόδες αὐτοῦ ὡς ἄρκου καὶ τὸ στόμα αὐτοῦ ὡς στόμα λέοντος.&nbsp;&nbsp; καὶ ἔδωκεν αὐτῷ ὁ δράκων τὴν δύναμιν αὐτοῦ καὶ τὸν θρόνον αὐτοῦ καὶ ἐξουσίαν μεγάλην.&nbsp;&nbsp;</span>
<span class="ver"><b>3</b></span> <span class="text">καὶ μίαν ἐκ τῶν κεφαλῶν αὐτοῦ ὡς ἐσφαγμένην εἰς θάνατον, καὶ ἡ πληγὴ τοῦ θανάτου αὐτοῦ ἐθεραπεύθη.&nbsp;&nbsp; Καὶ ἐθαυμάσθη ὅλη ἡ γῆ ὀπίσω τοῦ θηρίου</span>
<span class="ver"><b>4</b></span> <span class="text">καὶ προσεκύνησαν τῷ δράκοντι, ὅτι ἔδωκεν τὴν ἐξουσίαν τῷ θηρίῳ, καὶ προσεκύνησαν τῷ θηρίῳ λέγοντες·&nbsp;&nbsp; τίς ὅμοιος τῷ θηρίῳ καὶ τίς δύναται πολεμῆσαι μετ᾽ αὐτοῦ;&nbsp;&nbsp;</span>
<span class="ver"><b>5</b></span> <span class="text">Καὶ ἐδόθη αὐτῷ στόμα λαλοῦν μεγάλα καὶ βλασφημίας καὶ ἐδόθη αὐτῷ ἐξουσία ποιῆσαι μῆνας τεσσεράκοντα δύο.&nbsp;&nbsp;</span>
<span class="ver"><b>6</b></span> <span class="text">καὶ ἤνοιξεν τὸ στόμα αὐτοῦ εἰς βλασφημίας πρὸς τὸν θεὸν βλασφημῆσαι τὸ ὄνομα αὐτοῦ καὶ τὴν σκηνὴν αὐτοῦ, τοὺς ἐν τῷ οὐρανῷ σκηνοῦντας.&nbsp;&nbsp;</span>
<span class="ver"><b>7</b></span> <span class="text">καὶ ἐδόθη αὐτῷ ποιῆσαι πόλεμον μετὰ τῶν ἁγίων καὶ νικῆσαι αὐτούς, καὶ ἐδόθη αὐτῷ ἐξουσία ἐπὶ πᾶσαν φυλὴν καὶ λαὸν καὶ γλῶσσαν καὶ ἔθνος.&nbsp;&nbsp;</span>
<span class="ver"><b>8</b></span> <span class="text">καὶ προσκυνήσουσιν αὐτὸν πάντες οἱ κατοικοῦντες ἐπὶ τῆς γῆς, ὧν οὐ γέγραπται τὸ ὄνομα αὐτοῦ ἐν τῷ βιβλίῳ τῆς ζωῆς τοῦ ἀρνίου τοῦ ἐσφαγμένου ἀπὸ καταβολῆς κόσμου.&nbsp;&nbsp;</span>
<span class="ver"><b>9</b></span> <span class="text">Εἴ τις ἔχει οὖς ἀκουσάτω.&nbsp;&nbsp;</span>
<span class="ver"><b>10</b></span> <span class="text">εἴ τις εἰς αἰχμαλωσίαν, ὑπάγει·&nbsp;&nbsp; εἴ τις ἐν μαχαίρῃ ἀποκτενεῖ δεῖ αὐτὸν ἐν μαχαίρῃ ἀποκτανθῆναι.&nbsp;&nbsp; Ὧδέ ἐστιν ἡ ὑπομονὴ καὶ ἡ πίστις τῶν ἁγίων.&nbsp;&nbsp;</span>
<span class="ver"><b>11</b></span> <span class="text">Καὶ εἶδον ἄλλο θηρίον ἀναβαῖνον ἐκ τῆς γῆς, καὶ εἶχεν κέρατα δύο ὅμοια ἀρνίῳ καὶ ἐλάλει ὡς δράκων.&nbsp;&nbsp;</span>
<span class="ver"><b>12</b></span> <span class="text">καὶ τὴν ἐξουσίαν τοῦ πρώτου θηρίου πᾶσαν ποιεῖ ἐνώπιον αὐτοῦ, καὶ ποιεῖ τὴν γῆν καὶ τοὺς ἐν αὐτῇ κατοικοῦντας ἵνα προσκυνήσουσιν τὸ θηρίον τὸ πρῶτον, οὗ ἐθεραπεύθη ἡ πληγὴ τοῦ θανάτου αὐτοῦ.&nbsp;&nbsp;</span>
<span class="ver"><b>13</b></span> <span class="text">καὶ ποιεῖ σημεῖα μεγάλα, ἵνα καὶ πῦρ ποιῇ καταβαίνειν ἐκ τοῦ οὐρανοῦ εἰς τὴν γῆν ἐνώπιον τῶν ἀνθρώπων,</span>
<span class="ver"><b>14</b></span> <span class="text">καὶ πλανᾷ τοὺς κατοικοῦντας ἐπὶ τῆς γῆς διὰ τὰ σημεῖα ἃ ἐδόθη αὐτῷ ποιῆσαι ἐνώπιον τοῦ θηρίου, λέγων τοῖς κατοικοῦσιν ἐπὶ τῆς γῆς ποιῆσαι εἰκόνα τῷ θηρίῳ, ὃς ἔχει τὴν πληγὴν τῆς μαχαίρης καὶ ἔζησεν.&nbsp;&nbsp;</span>
<span class="ver"><b>15</b></span> <span class="text">Καὶ ἐδόθη αὐτῷ δοῦναι πνεῦμα τῇ εἰκόνι τοῦ θηρίου, ἵνα καὶ λαλήσῃ ἡ εἰκὼν τοῦ θηρίου καὶ ποιήσῃ ἵνα ὅσοι ἐὰν μὴ προσκυνήσωσιν τῇ εἰκόνι τοῦ θηρίου ἀποκτανθῶσιν.&nbsp;&nbsp;</span>
<span class="ver"><b>16</b></span> <span class="text">καὶ ποιεῖ πάντας, τοὺς μικροὺς καὶ τοὺς μεγάλους, καὶ τοὺς πλουσίους καὶ τοὺς πτωχούς, καὶ τοὺς ἐλευθέρους καὶ τοὺς δούλους, ἵνα δῶσιν αὐτοῖς χάραγμα ἐπὶ τῆς χειρὸς αὐτῶν τῆς δεξιᾶς ἢ ἐπὶ τὸ μέτωπον αὐτῶν</span>
<span class="ver"><b>17</b></span> <span class="text">καὶ ἵνα μή τις δύνηται ἀγοράσαι ἢ πωλῆσαι εἰ μὴ ὁ ἔχων τὸ χάραγμα τὸ ὄνομα τοῦ θηρίου ἢ τὸν ἀριθμὸν τοῦ ὀνόματος αὐτοῦ.&nbsp;&nbsp;</span>
<span class="ver"><b>18</b></span> <span class="text">Ὧδε ἡ σοφία ἐστίν.&nbsp;&nbsp; ὁ ἔχων νοῦν ψηφισάτω τὸν ἀριθμὸν τοῦ θηρίου, ἀριθμὸς γὰρ ἀνθρώπου ἐστίν, καὶ ὁ ἀριθμὸς αὐτοῦ ἔστιν ἑξακόσιοι ἑξήκοντα ἕξ.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;14</div>
<span class="ver"><b>1</b></span> <span class="text">Καὶ εἶδον, καὶ ἰδοὺ τὸ ἀρνίον ἑστὸς ἐπὶ τὸ ὄρος Σιὼν καὶ μετ᾽ αὐτοῦ ἑκατὸν τεσσεράκοντα τέσσαρες χιλιάδες ἔχουσαι τὸ ὄνομα αὐτοῦ καὶ τὸ ὄνομα τοῦ πατρὸς αὐτοῦ γεγραμμένον ἐπὶ τῶν μετώπων αὐτῶν.&nbsp;&nbsp;</span>
<span class="ver"><b>2</b></span> <span class="text">καὶ ἤκουσα φωνὴν ἐκ τοῦ οὐρανοῦ ὡς φωνὴν ὑδάτων πολλῶν καὶ ὡς φωνὴν βροντῆς μεγάλης, καὶ ἡ φωνὴ ἣν ἤκουσα ὡς κιθαρῳδῶν κιθαριζόντων ἐν ταῖς κιθάραις αὐτῶν.&nbsp;&nbsp;</span>
<span class="ver"><b>3</b></span> <span class="text">καὶ ᾄδουσιν ᾠδὴν καινὴν ἐνώπιον τοῦ θρόνου καὶ ἐνώπιον τῶν τεσσάρων ζῴων καὶ τῶν πρεσβυτέρων, καὶ οὐδεὶς ἐδύνατο μαθεῖν τὴν ᾠδὴν εἰ μὴ αἱ ἑκατὸν τεσσεράκοντα τέσσαρες χιλιάδες, οἱ ἠγορασμένοι ἀπὸ τῆς γῆς.&nbsp;&nbsp;</span>
<span class="ver"><b>4</b></span> <span class="text">οὗτοί εἰσιν οἳ μετὰ γυναικῶν οὐκ ἐμολύνθησαν, παρθένοι γάρ εἰσιν, οὗτοι οἱ ἀκολουθοῦντες τῷ ἀρνίῳ ὅπου ἂν ὑπάγει.&nbsp;&nbsp; οὗτοι ἠγοράσθησαν ἀπὸ τῶν ἀνθρώπων ἀπαρχὴ τῷ θεῷ καὶ τῷ ἀρνίῳ,</span>
<span class="ver"><b>5</b></span> <span class="text">καὶ ἐν τῷ στόματι αὐτῶν οὐχ εὑρέθη ψεῦδος, ἄμωμοί γὰρ εἰσιν.&nbsp;&nbsp;</span>
<span class="ver"><b>6</b></span> <span class="text">Καὶ εἶδον ἄλλον ἄγγελον πετόμενον ἐν μεσουρανήματι, ἔχοντα εὐαγγέλιον αἰώνιον εὐαγγελίσαι ἐπὶ τοὺς καθημένους ἐπὶ τῆς γῆς καὶ ἐπὶ πᾶν ἔθνος καὶ φυλὴν καὶ γλῶσσαν καὶ λαόν,</span>
<span class="ver"><b>7</b></span> <span class="text">λέγων ἐν φωνῇ μεγάλῃ·&nbsp;&nbsp; φοβήθητε τὸν θεὸν καὶ δότε αὐτῷ δόξαν, ὅτι ἦλθεν ἡ ὥρα τῆς κρίσεως αὐτοῦ, καὶ προσκυνήσατε τῷ ποιήσαντι τὸν οὐρανὸν καὶ τὴν γῆν καὶ θάλασσαν καὶ πηγὰς ὑδάτων.&nbsp;&nbsp;</span>
<span class="ver"><b>8</b></span> <span class="text">Καὶ ἄλλος ἄγγελος δεύτερος ἠκολούθησεν λέγων·&nbsp;&nbsp; ἔπεσεν ἔπεσεν Βαβυλὼν ἡ μεγάλη ἣ ἐκ τοῦ οἴνου τοῦ θυμοῦ τῆς πορνείας αὐτῆς πεπότικεν πάντα τὰ ἔθνη.&nbsp;&nbsp;</span>
<span class="ver"><b>9</b></span> <span class="text">Καὶ ἄλλος ἄγγελος τρίτος ἠκολούθησεν αὐτοῖς λέγων ἐν φωνῇ μεγάλῃ·&nbsp;&nbsp; εἴ τις προσκυνεῖ τὸ θηρίον καὶ τὴν εἰκόνα αὐτοῦ καὶ λαμβάνει χάραγμα ἐπὶ τοῦ μετώπου αὐτοῦ ἢ ἐπὶ τὴν χεῖρα αὐτοῦ,</span>
<span class="ver"><b>10</b></span> <span class="text">καὶ αὐτὸς πίεται ἐκ τοῦ οἴνου τοῦ θυμοῦ τοῦ θεοῦ τοῦ κεκερασμένου ἀκράτου ἐν τῷ ποτηρίῳ τῆς ὀργῆς αὐτοῦ καὶ βασανισθήσεται ἐν πυρὶ καὶ θείῳ ἐνώπιον ἀγγέλων ἁγίων καὶ ἐνώπιον τοῦ ἀρνίου.&nbsp;&nbsp;</span>
<span class="ver"><b>11</b></span> <span class="text">καὶ ὁ καπνὸς τοῦ βασανισμοῦ αὐτῶν εἰς αἰῶνας αἰώνων ἀναβαίνει, καὶ οὐκ ἔχουσιν ἀνάπαυσιν ἡμέρας καὶ νυκτὸς οἱ προσκυνοῦντες τὸ θηρίον καὶ τὴν εἰκόνα αὐτοῦ καὶ εἴ τις λαμβάνει τὸ χάραγμα τοῦ ὀνόματος αὐτοῦ.&nbsp;&nbsp;</span>
<span class="ver"><b>12</b></span> <span class="text">Ὧδε ἡ ὑπομονὴ τῶν ἁγίων ἐστίν, οἱ τηροῦντες τὰς ἐντολὰς τοῦ θεοῦ καὶ τὴν πίστιν Ἰησοῦ.&nbsp;&nbsp;</span>
<span class="ver"><b>13</b></span> <span class="text">Καὶ ἤκουσα φωνῆς ἐκ τοῦ οὐρανοῦ λεγούσης·&nbsp;&nbsp; γράψον·&nbsp;&nbsp; μακάριοι οἱ νεκροὶ οἱ ἐν κυρίῳ ἀποθνῄσκοντες ἀπ᾽ ἄρτι.&nbsp;&nbsp; ναί, λέγει τὸ πνεῦμα, ἵνα ἀναπαήσονται ἐκ τῶν κόπων αὐτῶν, τὰ γὰρ ἔργα αὐτῶν ἀκολουθεῖ μετ᾽ αὐτῶν.&nbsp;&nbsp;</span>
<span class="ver"><b>14</b></span> <span class="text">Καὶ εἶδον, καὶ ἰδοὺ νεφέλη λευκή, καὶ ἐπὶ τὴν νεφέλην καθήμενον ὅμοιον υἱὸν ἀνθρώπου, ἔχων ἐπὶ τῆς κεφαλῆς αὐτοῦ στέφανον χρυσοῦν καὶ ἐν τῇ χειρὶ αὐτοῦ δρέπανον ὀξύ.&nbsp;&nbsp;</span>
<span class="ver"><b>15</b></span> <span class="text">καὶ ἄλλος ἄγγελος ἐξῆλθεν ἐκ τοῦ ναοῦ κράζων ἐν φωνῇ μεγάλῃ τῷ καθημένῳ ἐπὶ τῆς νεφέλης·&nbsp;&nbsp; πέμψον τὸ δρέπανόν σου καὶ θέρισον, ὅτι ἦλθεν ἡ ὥρα θερίσαι, ὅτι ἐξηράνθη ὁ θερισμὸς τῆς γῆς.&nbsp;&nbsp;</span>
<span class="ver"><b>16</b></span> <span class="text">καὶ ἔβαλεν ὁ καθήμενος ἐπὶ τῆς νεφέλης τὸ δρέπανον αὐτοῦ ἐπὶ τὴν γῆν καὶ ἐθερίσθη ἡ γῆ.&nbsp;&nbsp;</span>
<span class="ver"><b>17</b></span> <span class="text">Καὶ ἄλλος ἄγγελος ἐξῆλθεν ἐκ τοῦ ναοῦ τοῦ ἐν τῷ οὐρανῷ ἔχων καὶ αὐτὸς δρέπανον ὀξύ.&nbsp;&nbsp;</span>
<span class="ver"><b>18</b></span> <span class="text">καὶ ἄλλος ἄγγελος ἐξῆλθεν ἐκ τοῦ θυσιαστηρίου ὁ ἔχων ἐξουσίαν ἐπὶ τοῦ πυρός, καὶ ἐφώνησεν φωνῇ μεγάλῃ τῷ ἔχοντι τὸ δρέπανον τὸ ὀξὺ λέγων·&nbsp;&nbsp; πέμψον σου τὸ δρέπανον τὸ ὀξὺ καὶ τρύγησον τοὺς βότρυας τῆς ἀμπέλου τῆς γῆς, ὅτι ἤκμασαν αἱ σταφυλαὶ αὐτῆς.&nbsp;&nbsp;</span>
<span class="ver"><b>19</b></span> <span class="text">καὶ ἔβαλεν ὁ ἄγγελος τὸ δρέπανον αὐτοῦ εἰς τὴν γῆν καὶ ἐτρύγησεν τὴν ἄμπελον τῆς γῆς καὶ ἔβαλεν εἰς τὴν ληνὸν τοῦ θυμοῦ τοῦ θεοῦ τὸν μέγαν.&nbsp;&nbsp;</span>
<span class="ver"><b>20</b></span> <span class="text">καὶ ἐπατήθη ἡ ληνὸς ἔξωθεν τῆς πόλεως καὶ ἐξῆλθεν αἷμα ἐκ τῆς ληνοῦ ἄχρι τῶν χαλινῶν τῶν ἵππων ἀπὸ σταδίων χιλίων ἑξακοσίων.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;15</div>
<span class="ver"><b>1</b></span> <span class="text">Καὶ εἶδον ἄλλο σημεῖον ἐν τῷ οὐρανῷ μέγα καὶ θαυμαστόν, ἀγγέλους ἑπτὰ ἔχοντας πληγὰς ἑπτὰ τὰς ἐσχάτας, ὅτι ἐν αὐταῖς ἐτελέσθη ὁ θυμὸς τοῦ θεοῦ.&nbsp;&nbsp;</span>
<span class="ver"><b>2</b></span> <span class="text">Καὶ εἶδον ὡς θάλασσαν ὑαλίνην μεμιγμένην πυρὶ καὶ τοὺς νικῶντας ἐκ τοῦ θηρίου καὶ ἐκ τῆς εἰκόνος αὐτοῦ καὶ ἐκ τοῦ ἀριθμοῦ τοῦ ὀνόματος αὐτοῦ ἑστῶτας ἐπὶ τὴν θάλασσαν τὴν ὑαλίνην ἔχοντας κιθάρας τοῦ θεοῦ.&nbsp;&nbsp;</span>
<span class="ver"><b>3</b></span> <span class="text">καὶ ᾄδουσιν τὴν ᾠδὴν Μωϋσέως τοῦ δούλου τοῦ θεοῦ καὶ τὴν ᾠδὴν τοῦ ἀρνίου λέγοντες·&nbsp;&nbsp; μεγάλα καὶ θαυμαστὰ τὰ ἔργα σου, κύριε ὁ θεὸς ὁ παντοκράτωρ·&nbsp;&nbsp; δίκαιαι καὶ ἀληθιναὶ αἱ ὁδοί σου, ὁ βασιλεὺς τῶν αἰώνων.&nbsp;&nbsp;</span>
<span class="ver"><b>4</b></span> <span class="text">τίς οὐ μὴ φοβηθῇ, κύριε, καὶ δοξάσει τὸ ὄνομά σου;&nbsp;&nbsp; ὅτι μόνος ὅσιος, ὅτι πάντα τὰ ἔθνη ἥξουσιν καὶ προσκυνήσουσιν ἐνώπιόν σου, ὅτι τὰ δικαιώματά σου ἐφανερώθησαν.&nbsp;&nbsp;</span>
<span class="ver"><b>5</b></span> <span class="text">Καὶ μετὰ ταῦτα εἶδον, καὶ ἠνοίγη ὁ ναὸς τῆς σκηνῆς τοῦ μαρτυρίου ἐν τῷ οὐρανῷ,</span>
<span class="ver"><b>6</b></span> <span class="text">καὶ ἐξῆλθον οἱ ἑπτὰ ἄγγελοι οἱ ἔχοντες τὰς ἑπτὰ πληγὰς ἐκ τοῦ ναοῦ ἐνδεδυμένοι λινοῦν καθαρὸν λαμπρὸν καὶ περιεζωσμένοι περὶ τὰ στήθη ζώνας χρυσᾶς.&nbsp;&nbsp;</span>
<span class="ver"><b>7</b></span> <span class="text">καὶ ἓν ἐκ τῶν τεσσάρων ζῴων ἔδωκεν τοῖς ἑπτὰ ἀγγέλοις ἑπτὰ φιάλας χρυσᾶς γεμούσας τοῦ θυμοῦ τοῦ θεοῦ τοῦ ζῶντος εἰς τοὺς αἰῶνας τῶν αἰώνων.&nbsp;&nbsp;</span>
<span class="ver"><b>8</b></span> <span class="text">καὶ ἐγεμίσθη ὁ ναὸς καπνοῦ ἐκ τῆς δόξης τοῦ θεοῦ καὶ ἐκ τῆς δυνάμεως αὐτοῦ, καὶ οὐδεὶς ἐδύνατο εἰσελθεῖν εἰς τὸν ναὸν ἄχρι τελεσθῶσιν αἱ ἑπτὰ πληγαὶ τῶν ἑπτὰ ἀγγέλων.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;16</div>
<span class="ver"><b>1</b></span> <span class="text">Καὶ ἤκουσα μεγάλης φωνῆς ἐκ τοῦ ναοῦ λεγούσης τοῖς ἑπτὰ ἀγγέλοις·&nbsp;&nbsp; ὑπάγετε καὶ ἐκχέετε τὰς ἑπτὰ φιάλας τοῦ θυμοῦ τοῦ θεοῦ εἰς τὴν γῆν.&nbsp;&nbsp;</span>
<span class="ver"><b>2</b></span> <span class="text">Καὶ ἀπῆλθεν ὁ πρῶτος καὶ ἐξέχεεν τὴν φιάλην αὐτοῦ εἰς τὴν γῆν, καὶ ἐγένετο ἕλκος κακὸν καὶ πονηρὸν ἐπὶ τοὺς ἀνθρώπους τοὺς ἔχοντας τὸ χάραγμα τοῦ θηρίου καὶ τοὺς προσκυνοῦντας τῇ εἰκόνι αὐτοῦ.&nbsp;&nbsp;</span>
<span class="ver"><b>3</b></span> <span class="text">Καὶ ὁ δεύτερος ἐξέχεεν τὴν φιάλην αὐτοῦ εἰς τὴν θάλασσαν, καὶ ἐγένετο αἷμα ὡς νεκροῦ, καὶ πᾶσα ψυχὴ ζῶσα ἀπέθανεν ἐν τῇ θαλάσσῃ.&nbsp;&nbsp;</span>
<span class="ver"><b>4</b></span> <span class="text">Καὶ ὁ τρίτος ἐξέχεεν τὴν φιάλην αὐτοῦ εἰς τοὺς ποταμοὺς καὶ τὰς πηγὰς τῶν ὑδάτων, καὶ ἐγένετο αἷμα.&nbsp;&nbsp;</span>
<span class="ver"><b>5</b></span> <span class="text">Καὶ ἤκουσα τοῦ ἀγγέλου τῶν ὑδάτων λέγοντος·&nbsp;&nbsp; δίκαιος εἶ, ὁ ὢν καὶ ὁ ἦν, ὁ ὅσιος, ὅτι ταῦτα ἔκρινας,</span>
<span class="ver"><b>6</b></span> <span class="text">ὅτι αἷμα ἁγίων καὶ προφητῶν ἐξέχεαν καὶ αἷμα αὐτοῖς ἔδωκας πιεῖν, ἄξιοί εἰσιν.&nbsp;&nbsp;</span>
<span class="ver"><b>7</b></span> <span class="text">Καὶ ἤκουσα τοῦ θυσιαστηρίου λέγοντος·&nbsp;&nbsp; ναὶ κύριε ὁ θεὸς ὁ παντοκράτωρ, ἀληθιναὶ καὶ δίκαιαι αἱ κρίσεις σου.&nbsp;&nbsp;</span>
<span class="ver"><b>8</b></span> <span class="text">Καὶ ὁ τέταρτος ἐξέχεεν τὴν φιάλην αὐτοῦ ἐπὶ τὸν ἥλιον, καὶ ἐδόθη αὐτῷ καυματίσαι τοὺς ἀνθρώπους ἐν πυρί.&nbsp;&nbsp;</span>
<span class="ver"><b>9</b></span> <span class="text">καὶ ἐκαυματίσθησαν οἱ ἄνθρωποι καῦμα μέγα καὶ ἐβλασφήμησαν τὸ ὄνομα τοῦ θεοῦ τοῦ ἔχοντος τὴν ἐξουσίαν ἐπὶ τὰς πληγὰς ταύτας καὶ οὐ μετενόησαν δοῦναι αὐτῷ δόξαν.&nbsp;&nbsp;</span>
<span class="ver"><b>10</b></span> <span class="text">Καὶ ὁ πέμπτος ἐξέχεεν τὴν φιάλην αὐτοῦ ἐπὶ τὸν θρόνον τοῦ θηρίου, καὶ ἐγένετο ἡ βασιλεία αὐτοῦ ἐσκοτωμένη, καὶ ἐμασῶντο τὰς γλώσσας αὐτῶν ἐκ τοῦ πόνου,</span>
<span class="ver"><b>11</b></span> <span class="text">καὶ ἐβλασφήμησαν τὸν θεὸν τοῦ οὐρανοῦ ἐκ τῶν πόνων αὐτῶν καὶ ἐκ τῶν ἑλκῶν αὐτῶν καὶ οὐ μετενόησαν ἐκ τῶν ἔργων αὐτῶν.&nbsp;&nbsp;</span>
<span class="ver"><b>12</b></span> <span class="text">Καὶ ὁ ἕκτος ἐξέχεεν τὴν φιάλην αὐτοῦ ἐπὶ τὸν ποταμὸν τὸν μέγαν τὸν Εὐφράτην, καὶ ἐξηράνθη τὸ ὕδωρ αὐτοῦ, ἵνα ἑτοιμασθῇ ἡ ὁδὸς τῶν βασιλέων τῶν ἀπὸ ἀνατολῆς ἡλίου.&nbsp;&nbsp;</span>
<span class="ver"><b>13</b></span> <span class="text">Καὶ εἶδον ἐκ τοῦ στόματος τοῦ δράκοντος καὶ ἐκ τοῦ στόματος τοῦ θηρίου καὶ ἐκ τοῦ στόματος τοῦ ψευδοπροφήτου πνεύματα τρία ἀκάθαρτα ὡς βάτραχοι·&nbsp;&nbsp;</span>
<span class="ver"><b>14</b></span> <span class="text">εἰσὶν γὰρ πνεύματα δαιμονίων ποιοῦντα σημεῖα, ἃ ἐκπορεύεται ἐπὶ τοὺς βασιλεῖς τῆς οἰκουμένης ὅλης συναγαγεῖν αὐτοὺς εἰς τὸν πόλεμον τῆς ἡμέρας τῆς μεγάλης τοῦ θεοῦ τοῦ παντοκράτορος.&nbsp;&nbsp;</span>
<span class="ver"><b>15</b></span> <span class="text">Ἰδοὺ ἔρχομαι ὡς κλέπτης.&nbsp;&nbsp; μακάριος ὁ γρηγορῶν καὶ τηρῶν τὰ ἱμάτια αὐτοῦ, ἵνα μὴ γυμνὸς περιπατῇ καὶ βλέπωσιν τὴν ἀσχημοσύνην αὐτοῦ.&nbsp;&nbsp;</span>
<span class="ver"><b>16</b></span> <span class="text">Καὶ συνήγαγεν αὐτοὺς εἰς τὸν τόπον τὸν καλούμενον Ἑβραϊστὶ Ἁρμαγεδών.&nbsp;&nbsp;</span>
<span class="ver"><b>17</b></span> <span class="text">Καὶ ὁ ἕβδομος ἐξέχεεν τὴν φιάλην αὐτοῦ ἐπὶ τὸν ἀέρα, καὶ ἐξῆλθεν φωνὴ μεγάλη ἐκ τοῦ ναοῦ ἀπὸ τοῦ θρόνου λέγουσα·&nbsp;&nbsp; γέγονεν.&nbsp;&nbsp;</span>
<span class="ver"><b>18</b></span> <span class="text">καὶ ἐγένοντο ἀστραπαὶ καὶ φωναὶ καὶ βρονταὶ καὶ σεισμὸς ἐγένετο μέγας, οἷος οὐκ ἐγένετο ἀφ᾽ οὗ ἄνθρωπος ἐγένοντο ἐπὶ τῆς γῆς τηλικοῦτος σεισμὸς οὕτω μέγας.&nbsp;&nbsp;</span>
<span class="ver"><b>19</b></span> <span class="text">καὶ ἐγένετο ἡ πόλις ἡ μεγάλη εἰς τρία μέρη καὶ αἱ πόλεις τῶν ἐθνῶν ἔπεσαν.&nbsp;&nbsp; καὶ Βαβυλὼν ἡ μεγάλη ἐμνήσθη ἐνώπιον τοῦ θεοῦ δοῦναι αὐτῇ τὸ ποτήριον τοῦ οἴνου τοῦ θυμοῦ τῆς ὀργῆς αὐτοῦ.&nbsp;&nbsp;</span>
<span class="ver"><b>20</b></span> <span class="text">καὶ πᾶσα νῆσος ἔφυγεν καὶ ὄρη οὐχ εὑρέθησαν.&nbsp;&nbsp;</span>
<span class="ver"><b>21</b></span> <span class="text">καὶ χάλαζα μεγάλη ὡς ταλαντιαία καταβαίνει ἐκ τοῦ οὐρανοῦ ἐπὶ τοὺς ἀνθρώπους, καὶ ἐβλασφήμησαν οἱ ἄνθρωποι τὸν θεὸν ἐκ τῆς πληγῆς τῆς χαλάζης, ὅτι μεγάλη ἐστὶν ἡ πληγὴ αὐτῆς σφόδρα.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;17</div>
<span class="ver"><b>1</b></span> <span class="text">Καὶ ἦλθεν εἷς ἐκ τῶν ἑπτὰ ἀγγέλων τῶν ἐχόντων τὰς ἑπτὰ φιάλας καὶ ἐλάλησεν μετ᾽ ἐμοῦ λέγων·&nbsp;&nbsp; δεῦρο, δείξω σοι τὸ κρίμα τῆς πόρνης τῆς μεγάλης τῆς καθημένης ἐπὶ ὑδάτων πολλῶν,</span>
<span class="ver"><b>2</b></span> <span class="text">μεθ᾽ ἧς ἐπόρνευσαν οἱ βασιλεῖς τῆς γῆς καὶ ἐμεθύσθησαν οἱ κατοικοῦντες τὴν γῆν ἐκ τοῦ οἴνου τῆς πορνείας αὐτῆς.&nbsp;&nbsp;</span>
<span class="ver"><b>3</b></span> <span class="text">καὶ ἀπήνεγκέν με εἰς ἔρημον ἐν πνεύματι.&nbsp;&nbsp; Καὶ εἶδον γυναῖκα καθημένην ἐπὶ θηρίον κόκκινον, γέμοντα ὀνόματα βλασφημίας, ἔχων κεφαλὰς ἑπτὰ καὶ κέρατα δέκα.&nbsp;&nbsp;</span>
<span class="ver"><b>4</b></span> <span class="text">καὶ ἡ γυνὴ ἦν περιβεβλημένη πορφυροῦν καὶ κόκκινον καὶ κεχρυσωμένη χρυσίῳ καὶ λίθῳ τιμίῳ καὶ μαργαρίταις, ἔχουσα ποτήριον χρυσοῦν ἐν τῇ χειρὶ αὐτῆς γέμον βδελυγμάτων καὶ τὰ ἀκάθαρτα τῆς πορνείας αὐτῆς</span>
<span class="ver"><b>5</b></span> <span class="text">καὶ ἐπὶ τὸ μέτωπον αὐτῆς ὄνομα γεγραμμένον, μυστήριον, Βαβυλὼν ἡ μεγάλη, ἡ μήτηρ τῶν πορνῶν καὶ τῶν βδελυγμάτων τῆς γῆς.&nbsp;&nbsp;</span>
<span class="ver"><b>6</b></span> <span class="text">καὶ εἶδον τὴν γυναῖκα μεθύουσαν ἐκ τοῦ αἵματος τῶν ἁγίων καὶ ἐκ τοῦ αἵματος τῶν μαρτύρων Ἰησοῦ.&nbsp;&nbsp; Καὶ ἐθαύμασα ἰδὼν αὐτὴν θαῦμα μέγα.&nbsp;&nbsp;</span>
<span class="ver"><b>7</b></span> <span class="text">Καὶ εἶπέν μοι ὁ ἄγγελος·&nbsp;&nbsp; διὰ τί ἐθαύμασας;&nbsp;&nbsp; ἐγὼ σοι ἐρῶ τὸ μυστήριον τῆς γυναικὸς καὶ τοῦ θηρίου τοῦ βαστάζοντος αὐτὴν τοῦ ἔχοντος τὰς ἑπτὰ κεφαλὰς καὶ τὰ δέκα κέρατα.&nbsp;&nbsp;</span>
<span class="ver"><b>8</b></span> <span class="text">Τὸ θηρίον ὃ εἶδες ἦν καὶ οὐκ ἔστιν καὶ μέλλει ἀναβαίνειν ἐκ τῆς ἀβύσσου καὶ εἰς ἀπώλειαν ὑπάγει, καὶ θαυμάσονται οἱ κατοικοῦντες ἐπὶ τῆς γῆς, ὧν οὐ γέγραπται τὰ ὀνόματα ἐπὶ τὸ βιβλίον τῆς ζωῆς ἀπὸ καταβολῆς κόσμου, βλεπόντων τὸ θηρίον ὅτι ἦν καὶ οὐκ ἔστιν καὶ παρέσται.&nbsp;&nbsp;</span>
<span class="ver"><b>9</b></span> <span class="text">ὧδε ὁ νοῦς ὁ ἔχων σοφίαν.&nbsp;&nbsp; Αἱ ἑπτὰ κεφαλαὶ ἑπτὰ ὄρη εἰσίν, ὅπου ἡ γυνὴ κάθηται ἐπ᾽ αὐτῶν.&nbsp;&nbsp; καὶ βασιλεῖς ἑπτά εἰσιν·&nbsp;&nbsp;</span>
<span class="ver"><b>10</b></span> <span class="text">οἱ πέντε ἔπεσαν, ὁ εἷς ἔστιν, ὁ ἄλλος οὔπω ἦλθεν, καὶ ὅταν ἔλθῃ ὀλίγον αὐτὸν δεῖ μεῖναι.&nbsp;&nbsp;</span>
<span class="ver"><b>11</b></span> <span class="text">καὶ τὸ θηρίον ὃ ἦν καὶ οὐκ ἔστιν καὶ αὐτὸς ὄγδοός ἐστιν καὶ ἐκ τῶν ἑπτά ἐστιν, καὶ εἰς ἀπώλειαν ὑπάγει.&nbsp;&nbsp;</span>
<span class="ver"><b>12</b></span> <span class="text">Καὶ τὰ δέκα κέρατα ἃ εἶδες δέκα βασιλεῖς εἰσιν, οἵτινες βασιλείαν οὔπω ἔλαβον, ἀλλὰ ἐξουσίαν ὡς βασιλεῖς μίαν ὥραν λαμβάνουσιν μετὰ τοῦ θηρίου.&nbsp;&nbsp;</span>
<span class="ver"><b>13</b></span> <span class="text">οὗτοι μίαν γνώμην ἔχουσιν καὶ τὴν δύναμιν καὶ τὴν ἐξουσίαν αὐτῶν τῷ θηρίῳ διδόασιν.&nbsp;&nbsp;</span>
<span class="ver"><b>14</b></span> <span class="text">οὗτοι μετὰ τοῦ ἀρνίου πολεμήσουσιν καὶ τὸ ἀρνίον νικήσει αὐτούς, ὅτι κύριος κυρίων ἐστὶν καὶ βασιλεὺς βασιλέων καὶ οἱ μετ᾽ αὐτοῦ κλητοὶ καὶ ἐκλεκτοὶ καὶ πιστοί.&nbsp;&nbsp;</span>
<span class="ver"><b>15</b></span> <span class="text">Καὶ λέγει μοι·&nbsp;&nbsp; τὰ ὕδατα ἃ εἶδες οὗ ἡ πόρνη κάθηται, λαοὶ καὶ ὄχλοι εἰσὶν καὶ ἔθνη καὶ γλῶσσαι.&nbsp;&nbsp;</span>
<span class="ver"><b>16</b></span> <span class="text">καὶ τὰ δέκα κέρατα ἃ εἶδες καὶ τὸ θηρίον οὗτοι μισήσουσιν τὴν πόρνην καὶ ἠρημωμένην ποιήσουσιν αὐτὴν καὶ γυμνὴν καὶ τὰς σάρκας αὐτῆς φάγονται καὶ αὐτὴν κατακαύσουσιν πυρί·&nbsp;&nbsp;</span>
<span class="ver"><b>17</b></span> <span class="text">ὁ γὰρ θεὸς ἔδωκεν εἰς τὰς καρδίας αὐτῶν ποιῆσαι τὴν γνώμην αὐτοῦ καὶ ποιῆσαι μίαν γνώμην καὶ δοῦναι τὴν βασιλείαν αὐτῶν τῷ θηρίῳ ἄχρι τελεσθήσονται οἱ λόγοι τοῦ θεοῦ.&nbsp;&nbsp;</span>
<span class="ver"><b>18</b></span> <span class="text">καὶ ἡ γυνὴ ἣν εἶδες ἔστιν ἡ πόλις ἡ μεγάλη ἡ ἔχουσα βασιλείαν ἐπὶ τῶν βασιλέων τῆς γῆς.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;18</div>
<span class="ver"><b>1</b></span> <span class="text">Μετὰ ταῦτα εἶδον ἄλλον ἄγγελον καταβαίνοντα ἐκ τοῦ οὐρανοῦ ἔχοντα ἐξουσίαν μεγάλην, καὶ ἡ γῆ ἐφωτίσθη ἐκ τῆς δόξης αὐτοῦ.&nbsp;&nbsp;</span>
<span class="ver"><b>2</b></span> <span class="text">καὶ ἔκραξεν ἐν ἰσχυρᾷ φωνῇ λέγων·&nbsp;&nbsp; ἔπεσεν ἔπεσεν Βαβυλὼν ἡ μεγάλη, καὶ ἐγένετο κατοικητήριον δαιμονίων καὶ φυλακὴ παντὸς πνεύματος ἀκαθάρτου καὶ φυλακὴ παντὸς ὀρνέου ἀκαθάρτου καὶ μεμισημένου,</span>
<span class="ver"><b>3</b></span> <span class="text">ὅτι ἐκ τοῦ οἴνου τοῦ θυμοῦ τῆς πορνείας αὐτῆς πέπωκαν πάντα τὰ ἔθνη καὶ οἱ βασιλεῖς τῆς γῆς μετ᾽ αὐτῆς ἐπόρνευσαν καὶ οἱ ἔμποροι τῆς γῆς ἐκ τῆς δυνάμεως τοῦ στρήνους αὐτῆς ἐπλούτησαν.&nbsp;&nbsp;</span>
<span class="ver"><b>4</b></span> <span class="text">Καὶ ἤκουσα ἄλλην φωνὴν ἐκ τοῦ οὐρανοῦ λέγουσαν·&nbsp;&nbsp; ἐξέλθατε ὁ λαός μου ἐξ αὐτῆς ἵνα μὴ συνκοινωνήσητε ταῖς ἁμαρτίαις αὐτῆς, καὶ ἐκ τῶν πληγῶν αὐτῆς ἵνα μὴ λάβητε,</span>
<span class="ver"><b>5</b></span> <span class="text">ὅτι ἐκολλήθησαν αὐτῆς αἱ ἁμαρτίαι ἄχρι τοῦ οὐρανοῦ καὶ ἐμνημόνευσεν ὁ θεὸς τὰ ἀδικήματα αὐτῆς.&nbsp;&nbsp;</span>
<span class="ver"><b>6</b></span> <span class="text">ἀπόδοτε αὐτῇ ὡς καὶ αὐτὴ ἀπέδωκεν καὶ διπλώσατε τὰ διπλᾶ κατὰ τὰ ἔργα αὐτῆς, ἐν τῷ ποτηρίῳ ᾧ ἐκέρασεν κεράσατε αὐτῇ διπλοῦν,</span>
<span class="ver"><b>7</b></span> <span class="text">ὅσα ἐδόξασεν αὐτὴν καὶ ἐστρηνίασεν, τοσοῦτον δότε αὐτῇ βασανισμὸν καὶ πένθος.&nbsp;&nbsp; ὅτι ἐν τῇ καρδίᾳ αὐτῆς λέγει ὅτι κάθημαι βασίλισσα καὶ χήρα οὐκ εἰμὶ καὶ πένθος οὐ μὴ ἴδω.&nbsp;&nbsp;</span>
<span class="ver"><b>8</b></span> <span class="text">διὰ τοῦτο ἐν μιᾷ ἡμέρᾳ ἥξουσιν αἱ πληγαὶ αὐτῆς, θάνατος καὶ πένθος καὶ λιμός, καὶ ἐν πυρὶ κατακαυθήσεται, ὅτι ἰσχυρὸς κύριος ὁ θεὸς ὁ κρίνας αὐτήν.&nbsp;&nbsp;</span>
<span class="ver"><b>9</b></span> <span class="text">Καὶ κλαύσονται καὶ κόψονται ἐπ᾽ αὐτὴν οἱ βασιλεῖς τῆς γῆς οἱ μετ᾽ αὐτῆς πορνεύσαντες καὶ στρηνιάσαντες, ὅταν βλέπωσιν τὸν καπνὸν τῆς πυρώσεως αὐτῆς,</span>
<span class="ver"><b>10</b></span> <span class="text">ἀπὸ μακρόθεν ἑστηκότες διὰ τὸν φόβον τοῦ βασανισμοῦ αὐτῆς λέγοντες·&nbsp;&nbsp; οὐαὶ οὐαί, ἡ πόλις ἡ μεγάλη, Βαβυλὼν ἡ πόλις ἡ ἰσχυρά, ὅτι μιᾷ ὥρᾳ ἦλθεν ἡ κρίσις σου.&nbsp;&nbsp;</span>
<span class="ver"><b>11</b></span> <span class="text">Καὶ οἱ ἔμποροι τῆς γῆς κλαίουσιν καὶ πενθοῦσιν ἐπ᾽ αὐτήν, ὅτι τὸν γόμον αὐτῶν οὐδεὶς ἀγοράζει οὐκέτι</span>
<span class="ver"><b>12</b></span> <span class="text">γόμον χρυσοῦ καὶ ἀργύρου καὶ λίθου τιμίου καὶ μαργαριτῶν καὶ βυσσίνου καὶ πορφύρας καὶ σιρικοῦ καὶ κοκκίνου, καὶ πᾶν ξύλον θύϊνον καὶ πᾶν σκεῦος ἐλεφάντινον καὶ πᾶν σκεῦος ἐκ ξύλου τιμιωτάτου καὶ χαλκοῦ καὶ σιδήρου καὶ μαρμάρου,</span>
<span class="ver"><b>13</b></span> <span class="text">καὶ κιννάμωμον καὶ ἄμωμον καὶ θυμιάματα καὶ μύρον καὶ λίβανον καὶ οἶνον καὶ ἔλαιον καὶ σεμίδαλιν καὶ σῖτον καὶ κτήνη καὶ πρόβατα, καὶ ἵππων καὶ ῥεδῶν καὶ σωμάτων, καὶ ψυχὰς ἀνθρώπων.&nbsp;&nbsp;</span>
<span class="ver"><b>14</b></span> <span class="text">καὶ ἡ ὀπώρα σου τῆς ἐπιθυμίας τῆς ψυχῆς ἀπῆλθεν ἀπὸ σοῦ, καὶ πάντα τὰ λιπαρὰ καὶ τὰ λαμπρὰ ἀπώλετο ἀπὸ σοῦ καὶ οὐκέτι οὐ μὴ αὐτὰ εὑρήσουσιν.&nbsp;&nbsp;</span>
<span class="ver"><b>15</b></span> <span class="text">Οἱ ἔμποροι τούτων οἱ πλουτήσαντες ἀπ᾽ αὐτῆς ἀπὸ μακρόθεν στήσονται διὰ τὸν φόβον τοῦ βασανισμοῦ αὐτῆς κλαίοντες καὶ πενθοῦντες</span>
<span class="ver"><b>16</b></span> <span class="text">λέγοντες·&nbsp;&nbsp; οὐαὶ οὐαί, ἡ πόλις ἡ μεγάλη, ἡ περιβεβλημένη βύσσινον καὶ πορφυροῦν καὶ κόκκινον καὶ κεχρυσωμένη ἐν χρυσίῳ καὶ λίθῳ τιμίῳ καὶ μαργαρίτῃ,</span>
<span class="ver"><b>17</b></span> <span class="text">ὅτι μιᾷ ὥρᾳ ἠρημώθη ὁ τοσοῦτος πλοῦτος.&nbsp;&nbsp; Καὶ πᾶς κυβερνήτης καὶ πᾶς ὁ ἐπὶ τόπον πλέων καὶ ναῦται καὶ ὅσοι τὴν θάλασσαν ἐργάζονται, ἀπὸ μακρόθεν ἔστησαν</span>
<span class="ver"><b>18</b></span> <span class="text">καὶ ἔκραζον βλέποντες τὸν καπνὸν τῆς πυρώσεως αὐτῆς λέγοντες·&nbsp;&nbsp; τίς ὁμοία τῇ πόλει τῇ μεγάλῃ;&nbsp;&nbsp;</span>
<span class="ver"><b>19</b></span> <span class="text">καὶ ἔβαλον χοῦν ἐπὶ τὰς κεφαλὰς αὐτῶν καὶ ἔκραζον κλαίοντες καὶ πενθοῦντες λέγοντες·&nbsp;&nbsp; οὐαὶ οὐαί, ἡ πόλις ἡ μεγάλη, ἐν ᾗ ἐπλούτησαν πάντες οἱ ἔχοντες τὰ πλοῖα ἐν τῇ θαλάσσῃ ἐκ τῆς τιμιότητος αὐτῆς, ὅτι μιᾷ ὥρᾳ ἠρημώθη.&nbsp;&nbsp;</span>
<span class="ver"><b>20</b></span> <span class="text">Εὐφραίνου ἐπ᾽ αὐτῇ, οὐρανὲ καὶ οἱ ἅγιοι καὶ οἱ ἀπόστολοι καὶ οἱ προφῆται, ὅτι ἔκρινεν ὁ θεὸς τὸ κρίμα ὑμῶν ἐξ αὐτῆς.&nbsp;&nbsp;</span>
<span class="ver"><b>21</b></span> <span class="text">Καὶ ἦρεν εἷς ἄγγελος ἰσχυρὸς λίθον ὡς μύλινον μέγαν καὶ ἔβαλεν εἰς τὴν θάλασσαν λέγων·&nbsp;&nbsp; οὕτως ὁρμήματι βληθήσεται Βαβυλὼν ἡ μεγάλη πόλις καὶ οὐ μὴ εὑρεθῇ ἔτι.&nbsp;&nbsp;</span>
<span class="ver"><b>22</b></span> <span class="text">καὶ φωνὴ κιθαρῳδῶν καὶ μουσικῶν καὶ αὐλητῶν καὶ σαλπιστῶν οὐ μὴ ἀκουσθῇ ἐν σοὶ ἔτι, καὶ πᾶς τεχνίτης οὐ μὴ εὑρεθῇ ἐν σοὶ ἔτι, καὶ φωνὴ μύλου οὐ μὴ ἀκουσθῇ ἐν σοὶ ἔτι,</span>
<span class="ver"><b>23</b></span> <span class="text">καὶ φῶς λύχνου οὐ μὴ φάνῃ ἐν σοὶ ἔτι, καὶ φωνὴ νυμφίου καὶ νύμφης οὐ μὴ ἀκουσθῇ ἐν σοὶ ἔτι·&nbsp;&nbsp; ὅτι οἱ ἔμποροί σου ἦσαν οἱ μεγιστᾶνες τῆς γῆς, ὅτι ἐν τῇ φαρμακείᾳ σου ἐπλανήθησαν πάντα τὰ ἔθνη,</span>
<span class="ver"><b>24</b></span> <span class="text">καὶ ἐν αὐτῇ αἷμα προφητῶν καὶ ἁγίων εὑρέθη καὶ πάντων τῶν ἐσφαγμένων ἐπὶ τῆς γῆς.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;19</div>
<span class="ver"><b>1</b></span> <span class="text">Μετὰ ταῦτα ἤκουσα ὡς φωνὴν μεγάλην ὄχλου πολλοῦ ἐν τῷ οὐρανῷ λεγόντων·&nbsp;&nbsp; ἁλληλουϊά·&nbsp;&nbsp; ἡ σωτηρία καὶ ἡ δόξα καὶ ἡ δύναμις τοῦ θεοῦ ἡμῶν,</span>
<span class="ver"><b>2</b></span> <span class="text">ὅτι ἀληθιναὶ καὶ δίκαιαι αἱ κρίσεις αὐτοῦ·&nbsp;&nbsp; ὅτι ἔκρινεν τὴν πόρνην τὴν μεγάλην ἥτις ἔφθειρεν τὴν γῆν ἐν τῇ πορνείᾳ αὐτῆς, καὶ ἐξεδίκησεν τὸ αἷμα τῶν δούλων αὐτοῦ ἐκ χειρὸς αὐτῆς.&nbsp;&nbsp;</span>
<span class="ver"><b>3</b></span> <span class="text">Καὶ δεύτερον εἴρηκαν·&nbsp;&nbsp; ἁλληλουϊά·&nbsp;&nbsp; καὶ ὁ καπνὸς αὐτῆς ἀναβαίνει εἰς τοὺς αἰῶνας τῶν αἰώνων.&nbsp;&nbsp;</span>
<span class="ver"><b>4</b></span> <span class="text">καὶ ἔπεσαν οἱ πρεσβύτεροι οἱ εἴκοσι τέσσαρες καὶ τὰ τέσσερα ζῷα καὶ προσεκύνησαν τῷ θεῷ τῷ καθημένῳ ἐπὶ τῷ θρόνῳ λέγοντες·&nbsp;&nbsp; ἀμὴν ἁλληλουϊά.&nbsp;&nbsp;</span>
<span class="ver"><b>5</b></span> <span class="text">Καὶ φωνὴ ἀπὸ τοῦ θρόνου ἐξῆλθεν λέγουσα·&nbsp;&nbsp; αἰνεῖτε τῷ θεῷ ἡμῶν πάντες οἱ δοῦλοι αὐτοῦ καὶ οἱ φοβούμενοι αὐτόν, οἱ μικροὶ καὶ οἱ μεγάλοι.&nbsp;&nbsp;</span>
<span class="ver"><b>6</b></span> <span class="text">Καὶ ἤκουσα ὡς φωνὴν ὄχλου πολλοῦ καὶ ὡς φωνὴν ὑδάτων πολλῶν καὶ ὡς φωνὴν βροντῶν ἰσχυρῶν λεγόντων·&nbsp;&nbsp; ἁλληλουϊά, ὅτι ἐβασίλευσεν κύριος ὁ θεὸς ἡμῶν ὁ παντοκράτωρ.&nbsp;&nbsp;</span>
<span class="ver"><b>7</b></span> <span class="text">χαίρωμεν καὶ ἀγαλλιῶμεν καὶ δῶμεν τὴν δόξαν αὐτῷ, ὅτι ἦλθεν ὁ γάμος τοῦ ἀρνίου καὶ ἡ γυνὴ αὐτοῦ ἡτοίμασεν ἑαυτὴν</span>
<span class="ver"><b>8</b></span> <span class="text">καὶ ἐδόθη αὐτῇ ἵνα περιβάληται βύσσινον λαμπρὸν καθαρόν·&nbsp;&nbsp; τὸ γὰρ βύσσινον τὰ δικαιώματα τῶν ἁγίων ἐστίν.&nbsp;&nbsp;</span>
<span class="ver"><b>9</b></span> <span class="text">Καὶ λέγει μοι·&nbsp;&nbsp; γράψον·&nbsp;&nbsp; μακάριοι οἱ εἰς τὸ δεῖπνον τοῦ γάμου τοῦ ἀρνίου κεκλημένοι.&nbsp;&nbsp; καὶ λέγει μοι·&nbsp;&nbsp; οὗτοι οἱ λόγοι ἀληθινοὶ εἰσιν τοῦ θεοῦ.&nbsp;&nbsp;</span>
<span class="ver"><b>10</b></span> <span class="text">καὶ ἔπεσα ἔμπροσθεν τῶν ποδῶν αὐτοῦ προσκυνῆσαι αὐτῷ.&nbsp;&nbsp; καὶ λέγει μοι·&nbsp;&nbsp; ὅρα μή·&nbsp;&nbsp; σύνδουλός σού εἰμι καὶ τῶν ἀδελφῶν σου τῶν ἐχόντων τὴν μαρτυρίαν Ἰησοῦ·&nbsp;&nbsp; τῷ θεῷ προσκύνησον.&nbsp;&nbsp; ἡ γὰρ μαρτυρία Ἰησοῦ ἐστιν τὸ πνεῦμα τῆς προφητείας.&nbsp;&nbsp;</span>
<span class="ver"><b>11</b></span> <span class="text">Καὶ εἶδον τὸν οὐρανὸν ἠνεῳγμένον, καὶ ἰδοὺ ἵππος λευκὸς καὶ ὁ καθήμενος ἐπ᾽ αὐτὸν πιστὸς καλούμενος καὶ ἀληθινός, καὶ ἐν δικαιοσύνῃ κρίνει καὶ πολεμεῖ.&nbsp;&nbsp;</span>
<span class="ver"><b>12</b></span> <span class="text">οἱ δὲ ὀφθαλμοὶ αὐτοῦ φλὸξ πυρός, καὶ ἐπὶ τὴν κεφαλὴν αὐτοῦ διαδήματα πολλά, ἔχων ὄνομα γεγραμμένον ὃ οὐδεὶς οἶδεν εἰ μὴ αὐτός,</span>
<span class="ver"><b>13</b></span> <span class="text">καὶ περιβεβλημένος ἱμάτιον βεβαμμένον αἵματι, καὶ κέκληται τὸ ὄνομα αὐτοῦ ὁ λόγος τοῦ θεοῦ.&nbsp;&nbsp;</span>
<span class="ver"><b>14</b></span> <span class="text">Καὶ τὰ στρατεύματα ἐν τῷ οὐρανῷ ἠκολούθει αὐτῷ ἐφ᾽ ἵπποις λευκοῖς, ἐνδεδυμένοι βύσσινον λευκὸν καὶ καθαρόν.&nbsp;&nbsp;</span>
<span class="ver"><b>15</b></span> <span class="text">καὶ ἐκ τοῦ στόματος αὐτοῦ ἐκπορεύεται ῥομφαία ὀξεῖα, ἵνα ἐν αὐτῇ πατάξῃ τὰ ἔθνη, καὶ αὐτὸς ποιμανεῖ αὐτοὺς ἐν ῥάβδῳ σιδηρᾷ, καὶ αὐτὸς πατεῖ τὴν ληνὸν τοῦ οἴνου τοῦ θυμοῦ τῆς ὀργῆς τοῦ θεοῦ τοῦ παντοκράτορος,</span>
<span class="ver"><b>16</b></span> <span class="text">καὶ ἔχει ἐπὶ τὸ ἱμάτιον καὶ ἐπὶ τὸν μηρὸν αὐτοῦ ὄνομα γεγραμμένον·&nbsp;&nbsp; Βασιλεὺς βασιλέων καὶ κύριος κυρίων.&nbsp;&nbsp;</span>
<span class="ver"><b>17</b></span> <span class="text">Καὶ εἶδον ἕνα ἄγγελον ἑστῶτα ἐν τῷ ἡλίῳ καὶ ἔκραξεν ἐν φωνῇ μεγάλῃ λέγων πᾶσιν τοῖς ὀρνέοις τοῖς πετομένοις ἐν μεσουρανήματι·&nbsp;&nbsp; Δεῦτε συνάχθητε εἰς τὸ δεῖπνον τὸ μέγα τοῦ θεοῦ</span>
<span class="ver"><b>18</b></span> <span class="text">ἵνα φάγητε σάρκας βασιλέων καὶ σάρκας χιλιάρχων καὶ σάρκας ἰσχυρῶν καὶ σάρκας ἵππων καὶ τῶν καθημένων ἐπ᾽ αὐτοῖς καὶ σάρκας πάντων ἐλευθέρων τε καὶ δούλων καὶ μικρῶν καὶ μεγάλων.&nbsp;&nbsp;</span>
<span class="ver"><b>19</b></span> <span class="text">Καὶ εἶδον τὸ θηρίον καὶ τοὺς βασιλεῖς τῆς γῆς καὶ τὰ στρατεύματα αὐτῶν συνηγμένα ποιῆσαι τὸν πόλεμον μετὰ τοῦ καθημένου ἐπὶ τοῦ ἵππου καὶ μετὰ τοῦ στρατεύματος αὐτοῦ.&nbsp;&nbsp;</span>
<span class="ver"><b>20</b></span> <span class="text">καὶ ἐπιάσθη τὸ θηρίον καὶ μετ᾽ αὐτοῦ ὁ ψευδοπροφήτης ὁ ποιήσας τὰ σημεῖα ἐνώπιον αὐτοῦ, ἐν οἷς ἐπλάνησεν τοὺς λαβόντας τὸ χάραγμα τοῦ θηρίου καὶ τοὺς προσκυνοῦντας τῇ εἰκόνι αὐτοῦ·&nbsp;&nbsp; ζῶντες ἐβλήθησαν οἱ δύο εἰς τὴν λίμνην τοῦ πυρὸς τῆς καιομένης ἐν θείῳ.&nbsp;&nbsp;</span>
<span class="ver"><b>21</b></span> <span class="text">καὶ οἱ λοιποὶ ἀπεκτάνθησαν ἐν τῇ ῥομφαίᾳ τοῦ καθημένου ἐπὶ τοῦ ἵππου τῇ ἐξελθούσῃ ἐκ τοῦ στόματος αὐτοῦ, καὶ πάντα τὰ ὄρνεα ἐχορτάσθησαν ἐκ τῶν σαρκῶν αὐτῶν.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;20</div>
<span class="ver"><b>1</b></span> <span class="text">Καὶ εἶδον ἄγγελον καταβαίνοντα ἐκ τοῦ οὐρανοῦ ἔχοντα τὴν κλεῖν τῆς ἀβύσσου καὶ ἅλυσιν μεγάλην ἐπὶ τὴν χεῖρα αὐτοῦ.&nbsp;&nbsp;</span>
<span class="ver"><b>2</b></span> <span class="text">καὶ ἐκράτησεν τὸν δράκοντα, ὁ ὄφις ὁ ἀρχαῖος, ὅς ἐστιν Διάβολος καὶ ὁ Σατανᾶς, καὶ ἔδησεν αὐτὸν χίλια ἔτη</span>
<span class="ver"><b>3</b></span> <span class="text">καὶ ἔβαλεν αὐτὸν εἰς τὴν ἄβυσσον καὶ ἔκλεισεν καὶ ἐσφράγισεν ἐπάνω αὐτοῦ, ἵνα μὴ πλανήσῃ ἔτι τὰ ἔθνη ἄχρι τελεσθῇ τὰ χίλια ἔτη.&nbsp;&nbsp; μετὰ ταῦτα δεῖ αὐτὸν λυθῆναι μικρὸν χρόνον.&nbsp;&nbsp;</span>
<span class="ver"><b>4</b></span> <span class="text">Καὶ εἶδον θρόνους καὶ ἐκάθισαν ἐπ᾽ αὐτοὺς καὶ κρίμα ἐδόθη αὐτοῖς, καὶ τὰς ψυχὰς τῶν πεπελεκισμένων διὰ τὴν μαρτυρίαν Ἰησοῦ καὶ διὰ τὸν λόγον τοῦ θεοῦ καὶ οἵτινες οὐ προσεκύνησαν τὸ θηρίον οὐδὲ τὴν εἰκόνα αὐτοῦ καὶ οὐκ ἔλαβον τὸ χάραγμα ἐπὶ τὸ μέτωπον καὶ ἐπὶ τὴν χεῖρα αὐτῶν.&nbsp;&nbsp; καὶ ἔζησαν καὶ ἐβασίλευσαν μετὰ τοῦ Χριστοῦ χίλια ἔτη.&nbsp;&nbsp;</span>
<span class="ver"><b>5</b></span> <span class="text">οἱ λοιποὶ τῶν νεκρῶν οὐκ ἔζησαν ἄχρι τελεσθῇ τὰ χίλια ἔτη.&nbsp;&nbsp; Αὕτη ἡ ἀνάστασις ἡ πρώτη.&nbsp;&nbsp;</span>
<span class="ver"><b>6</b></span> <span class="text">μακάριος καὶ ἅγιος ὁ ἔχων μέρος ἐν τῇ ἀναστάσει τῇ πρώτῃ·&nbsp;&nbsp; ἐπὶ τούτων ὁ δεύτερος θάνατος οὐκ ἔχει ἐξουσίαν, ἀλλ᾽ ἔσονται ἱερεῖς τοῦ θεοῦ καὶ τοῦ Χριστοῦ καὶ βασιλεύσουσιν μετ᾽ αὐτοῦ τὰ χίλια ἔτη.&nbsp;&nbsp;</span>
<span class="ver"><b>7</b></span> <span class="text">Καὶ ὅταν τελεσθῇ τὰ χίλια ἔτη, λυθήσεται ὁ σατανᾶς ἐκ τῆς φυλακῆς αὐτοῦ</span>
<span class="ver"><b>8</b></span> <span class="text">καὶ ἐξελεύσεται πλανῆσαι τὰ ἔθνη τὰ ἐν ταῖς τέσσαρσιν γωνίαις τῆς γῆς, τὸν Γὼγ καὶ Μαγώγ, συναγαγεῖν αὐτοὺς εἰς τὸν πόλεμον, ὧν ὁ ἀριθμὸς αὐτῶν ὡς ἡ ἄμμος τῆς θαλάσσης.&nbsp;&nbsp;</span>
<span class="ver"><b>9</b></span> <span class="text">καὶ ἀνέβησαν ἐπὶ τὸ πλάτος τῆς γῆς καὶ ἐκύκλωσαν τὴν παρεμβολὴν τῶν ἁγίων καὶ τὴν πόλιν τὴν ἠγαπημένην, καὶ κατέβη πῦρ ἐκ τοῦ οὐρανοῦ καὶ κατέφαγεν αὐτούς.&nbsp;&nbsp;</span>
<span class="ver"><b>10</b></span> <span class="text">καὶ ὁ διάβολος ὁ πλανῶν αὐτοὺς ἐβλήθη εἰς τὴν λίμνην τοῦ πυρὸς καὶ θείου ὅπου καὶ τὸ θηρίον καὶ ὁ ψευδοπροφήτης, καὶ βασανισθήσονται ἡμέρας καὶ νυκτὸς εἰς τοὺς αἰῶνας τῶν αἰώνων.&nbsp;&nbsp;</span>
<span class="ver"><b>11</b></span> <span class="text">Καὶ εἶδον θρόνον μέγαν λευκὸν καὶ τὸν καθήμενον ἐπ᾽ αὐτοῦ, οὗ ἀπὸ τοῦ προσώπου ἔφυγεν ἡ γῆ καὶ ὁ οὐρανὸς καὶ τόπος οὐχ εὑρέθη αὐτοῖς.&nbsp;&nbsp;</span>
<span class="ver"><b>12</b></span> <span class="text">καὶ εἶδον τοὺς νεκρούς, τοὺς μεγάλους καὶ τοὺς μικρούς, ἑστῶτας ἐνώπιον τοῦ θρόνου.&nbsp;&nbsp; καὶ βιβλία ἠνοίχθησαν, καὶ ἄλλο βιβλίον ἠνεῴχθη, ὅ ἐστιν τῆς ζωῆς, καὶ ἐκρίθησαν οἱ νεκροὶ ἐκ τῶν γεγραμμένων ἐν τοῖς βιβλίοις κατὰ τὰ ἔργα αὐτῶν.&nbsp;&nbsp;</span>
<span class="ver"><b>13</b></span> <span class="text">καὶ ἔδωκεν ἡ θάλασσα τοὺς νεκροὺς τοὺς ἐν αὐτῇ καὶ ὁ θάνατος καὶ ὁ ᾅδης ἔδωκαν τοὺς νεκροὺς τοὺς ἐν αὐτοῖς, καὶ ἐκρίθησαν ἕκαστος κατὰ τὰ ἔργα αὐτῶν.&nbsp;&nbsp;</span>
<span class="ver"><b>14</b></span> <span class="text">καὶ ὁ θάνατος καὶ ὁ ᾅδης ἐβλήθησαν εἰς τὴν λίμνην τοῦ πυρός.&nbsp;&nbsp; οὗτος ὁ θάνατος ὁ δεύτερός ἐστιν, ἡ λίμνη τοῦ πυρός.&nbsp;&nbsp;</span>
<span class="ver"><b>15</b></span> <span class="text">καὶ εἴ τις οὐχ εὑρέθη ἐν τῇ βίβλῳ τῆς ζωῆς γεγραμμένος, ἐβλήθη εἰς τὴν λίμνην τοῦ πυρός.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;21</div>
<span class="ver"><b>1</b></span> <span class="text">Καὶ εἶδον οὐρανὸν καινὸν καὶ γῆν καινήν.&nbsp;&nbsp; ὁ γὰρ πρῶτος οὐρανὸς καὶ ἡ πρώτη γῆ ἀπῆλθαν καὶ ἡ θάλασσα οὐκ ἔστιν ἔτι.&nbsp;&nbsp;</span>
<span class="ver"><b>2</b></span> <span class="text">καὶ τὴν πόλιν τὴν ἁγίαν Ἰερουσαλὴμ καινὴν εἶδον καταβαίνουσαν ἐκ τοῦ οὐρανοῦ ἀπὸ τοῦ θεοῦ ἡτοιμασμένην ὡς νύμφην κεκοσμημένην τῷ ἀνδρὶ αὐτῆς.&nbsp;&nbsp;</span>
<span class="ver"><b>3</b></span> <span class="text">καὶ ἤκουσα φωνῆς μεγάλης ἐκ τοῦ θρόνου λεγούσης·&nbsp;&nbsp; ἰδοὺ ἡ σκηνὴ τοῦ θεοῦ μετὰ τῶν ἀνθρώπων, καὶ σκηνώσει μετ᾽ αὐτῶν, καὶ αὐτοὶ λαοὶ αὐτοῦ ἔσονται, καὶ αὐτὸς ὁ θεὸς ἔσται μετ᾽ αὐτῶν,</span>
<span class="ver"><b>4</b></span> <span class="text">καὶ ἐξαλείψει πᾶν δάκρυον ἐκ τῶν ὀφθαλμῶν αὐτῶν, καὶ ὁ θάνατος οὐκ ἔσται ἔτι οὔτε πένθος οὔτε κραυγὴ οὔτε πόνος οὐκ ἔσται ἔτι, ὅτι τὰ πρῶτα ἀπῆλθαν.&nbsp;&nbsp;</span>
<span class="ver"><b>5</b></span> <span class="text">Καὶ εἶπεν ὁ καθήμενος ἐπὶ τῷ θρόνῳ·&nbsp;&nbsp; ἰδοὺ καινὰ ποιῶ πάντα καὶ λέγει μοι·&nbsp;&nbsp; γράψον, ὅτι οὗτοι οἱ λόγοι πιστοὶ καὶ ἀληθινοί εἰσιν.&nbsp;&nbsp;</span>
<span class="ver"><b>6</b></span> <span class="text">καὶ εἶπέν μοι·&nbsp;&nbsp; γέγοναν.&nbsp;&nbsp; ἐγώ εἰμι τὸ ἄλφα καὶ τὸ ὦ, ἡ ἀρχὴ καὶ τὸ τέλος.&nbsp;&nbsp; ἐγὼ τῷ διψῶντι δώσω ἐκ τῆς πηγῆς τοῦ ὕδατος τῆς ζωῆς δωρεάν.&nbsp;&nbsp;</span>
<span class="ver"><b>7</b></span> <span class="text">ὁ νικῶν κληρονομήσει ταῦτα καὶ ἔσομαι αὐτῷ θεὸς καὶ αὐτὸς ἔσται μοι υἱός.&nbsp;&nbsp;</span>
<span class="ver"><b>8</b></span> <span class="text">τοῖς δὲ δειλοῖς καὶ ἀπίστοις καὶ ἐβδελυγμένοις καὶ φονεῦσιν καὶ πόρνοις καὶ φαρμάκοις καὶ εἰδωλολάτραις καὶ πᾶσιν τοῖς ψευδέσιν τὸ μέρος αὐτῶν ἐν τῇ λίμνῃ τῇ καιομένῃ πυρὶ καὶ θείῳ, ὅ ἐστιν ὁ θάνατος ὁ δεύτερος.&nbsp;&nbsp;</span>
<span class="ver"><b>9</b></span> <span class="text">Καὶ ἦλθεν εἷς ἐκ τῶν ἑπτὰ ἀγγέλων τῶν ἐχόντων τὰς ἑπτὰ φιάλας τῶν γεμόντων τῶν ἑπτὰ πληγῶν τῶν ἐσχάτων καὶ ἐλάλησεν μετ᾽ ἐμοῦ λέγων·&nbsp;&nbsp; δεῦρο, δείξω σοι τὴν νύμφην τὴν γυναῖκα τοῦ ἀρνίου.&nbsp;&nbsp;</span>
<span class="ver"><b>10</b></span> <span class="text">καὶ ἀπήνεγκέν με ἐν πνεύματι ἐπὶ ὄρος μέγα καὶ ὑψηλόν, καὶ ἔδειξέν μοι τὴν πόλιν τὴν ἁγίαν Ἰερουσαλὴμ καταβαίνουσαν ἐκ τοῦ οὐρανοῦ ἀπὸ τοῦ θεοῦ</span>
<span class="ver"><b>11</b></span> <span class="text">ἔχουσαν τὴν δόξαν τοῦ θεοῦ, ὁ φωστὴρ αὐτῆς ὅμοιος λίθῳ τιμιωτάτῳ ὡς λίθῳ ἰάσπιδι κρυσταλλίζοντι.&nbsp;&nbsp;</span>
<span class="ver"><b>12</b></span> <span class="text">ἔχουσα τεῖχος μέγα καὶ ὑψηλόν, ἔχουσα πυλῶνας δώδεκα καὶ ἐπὶ τοῖς πυλῶσιν ἀγγέλους δώδεκα καὶ ὀνόματα ἐπιγεγραμμένα, ἅ ἐστιν τῶν δώδεκα φυλῶν υἱῶν Ἰσραήλ·&nbsp;&nbsp;</span>
<span class="ver"><b>13</b></span> <span class="text">ἀπὸ ἀνατολῆς πυλῶνες τρεῖς καὶ ἀπὸ βορρᾶ πυλῶνες τρεῖς καὶ ἀπὸ νότου πυλῶνες τρεῖς καὶ ἀπὸ δυσμῶν πυλῶνες τρεῖς.&nbsp;&nbsp;</span>
<span class="ver"><b>14</b></span> <span class="text">καὶ τὸ τεῖχος τῆς πόλεως ἔχων θεμελίους δώδεκα καὶ ἐπ᾽ αὐτῶν δώδεκα ὀνόματα τῶν δώδεκα ἀποστόλων τοῦ ἀρνίου.&nbsp;&nbsp;</span>
<span class="ver"><b>15</b></span> <span class="text">Καὶ ὁ λαλῶν μετ᾽ ἐμοῦ εἶχεν μέτρον κάλαμον χρυσοῦν, ἵνα μετρήσῃ τὴν πόλιν καὶ τοὺς πυλῶνας αὐτῆς καὶ τὸ τεῖχος αὐτῆς.&nbsp;&nbsp;</span>
<span class="ver"><b>16</b></span> <span class="text">καὶ ἡ πόλις τετράγωνος κεῖται καὶ τὸ μῆκος αὐτῆς ὅσον τὸ πλάτος.&nbsp;&nbsp; καὶ ἐμέτρησεν τὴν πόλιν τῷ καλάμῳ ἐπὶ σταδίων δώδεκα χιλιάδων, τὸ μῆκος καὶ τὸ πλάτος καὶ τὸ ὕψος αὐτῆς ἴσα ἐστίν.&nbsp;&nbsp;</span>
<span class="ver"><b>17</b></span> <span class="text">καὶ ἐμέτρησεν τὸ τεῖχος αὐτῆς ἑκατὸν τεσσεράκοντα τεσσάρων πηχῶν μέτρον ἀνθρώπου, ὅ ἐστιν ἀγγέλου.&nbsp;&nbsp;</span>
<span class="ver"><b>18</b></span> <span class="text">καὶ ἡ ἐνδώμησις τοῦ τείχους αὐτῆς ἴασπις καὶ ἡ πόλις χρυσίον καθαρὸν ὅμοιον ὑάλῳ καθαρῷ.&nbsp;&nbsp;</span>
<span class="ver"><b>19</b></span> <span class="text">οἱ θεμέλιοι τοῦ τείχους τῆς πόλεως παντὶ λίθῳ τιμίῳ κεκοσμημένοι·&nbsp;&nbsp; ὁ θεμέλιος ὁ πρῶτος ἴασπις, ὁ δεύτερος σάπφειρος, ὁ τρίτος χαλκηδών, ὁ τέταρτος σμάραγδος,</span>
<span class="ver"><b>20</b></span> <span class="text">ὁ πέμπτος σαρδόνυξ, ὁ ἕκτος σάρδιον, ὁ ἕβδομος χρυσόλιθος, ὁ ὄγδοος βήρυλλος, ὁ ἔνατος τοπάζιον, ὁ δέκατος χρυσόπρασος, ὁ ἑνδέκατος ὑάκινθος, ὁ δωδέκατος ἀμέθυστος,</span>
<span class="ver"><b>21</b></span> <span class="text">καὶ οἱ δώδεκα πυλῶνες δώδεκα μαργαρῖται, ἀνὰ εἷς ἕκαστος τῶν πυλώνων ἦν ἐξ ἑνὸς μαργαρίτου.&nbsp;&nbsp; καὶ ἡ πλατεῖα τῆς πόλεως χρυσίον καθαρὸν ὡς ὕαλος διαυγής.&nbsp;&nbsp;</span>
<span class="ver"><b>22</b></span> <span class="text">Καὶ ναὸν οὐκ εἶδον ἐν αὐτῇ, ὁ γὰρ κύριος ὁ θεὸς ὁ παντοκράτωρ ναὸς αὐτῆς ἐστιν καὶ τὸ ἀρνίον.&nbsp;&nbsp;</span>
<span class="ver"><b>23</b></span> <span class="text">καὶ ἡ πόλις οὐ χρείαν ἔχει τοῦ ἡλίου οὐδὲ τῆς σελήνης ἵνα φαίνωσιν αὐτῇ, ἡ γὰρ δόξα τοῦ θεοῦ ἐφώτισεν αὐτήν, καὶ ὁ λύχνος αὐτῆς τὸ ἀρνίον.&nbsp;&nbsp;</span>
<span class="ver"><b>24</b></span> <span class="text">καὶ περιπατήσουσιν τὰ ἔθνη διὰ τοῦ φωτὸς αὐτῆς, καὶ οἱ βασιλεῖς τῆς γῆς φέρουσιν τὴν δόξαν αὐτῶν εἰς αὐτήν,</span>
<span class="ver"><b>25</b></span> <span class="text">καὶ οἱ πυλῶνες αὐτῆς οὐ μὴ κλεισθῶσιν ἡμέρας, νὺξ γὰρ οὐκ ἔσται ἐκεῖ,</span>
<span class="ver"><b>26</b></span> <span class="text">καὶ οἴσουσιν τὴν δόξαν καὶ τὴν τιμὴν τῶν ἐθνῶν εἰς αὐτήν.&nbsp;&nbsp;</span>
<span class="ver"><b>27</b></span> <span class="text">καὶ οὐ μὴ εἰσέλθῃ εἰς αὐτὴν πᾶν κοινὸν καὶ ὁ ποιῶν βδέλυγμα καὶ ψεῦδος εἰ μὴ οἱ γεγραμμένοι ἐν τῷ βιβλίῳ τῆς ζωῆς τοῦ ἀρνίου.&nbsp;&nbsp;</span>
<br><br><div class="chap">ΑΠΟΚΑΛΥΨΙΣ ΙΩΑΝΝΟΥ &ensp;22</div>
<span class="ver"><b>1</b></span> <span class="text">Καὶ ἔδειξέν μοι ποταμὸν ὕδατος ζωῆς λαμπρὸν ὡς κρύσταλλον, ἐκπορευόμενον ἐκ τοῦ θρόνου τοῦ θεοῦ καὶ τοῦ ἀρνίου.&nbsp;&nbsp;</span>
<span class="ver"><b>2</b></span> <span class="text">ἐν μέσῳ τῆς πλατείας αὐτῆς καὶ τοῦ ποταμοῦ ἐντεῦθεν καὶ ἐκεῖθεν ξύλον ζωῆς ποιοῦν καρποὺς δώδεκα, κατὰ μῆνα ἕκαστον ἀποδιδούς τοὺς καρποὺς αὐτοῦ, καὶ τὰ φύλλα τοῦ ξύλου εἰς θεραπείαν τῶν ἐθνῶν.&nbsp;&nbsp;</span>
<span class="ver"><b>3</b></span> <span class="text">καὶ πᾶν κατάθεμα οὐκ ἔσται ἔτι.&nbsp;&nbsp; καὶ ὁ θρόνος τοῦ θεοῦ καὶ τοῦ ἀρνίου ἐν αὐτῇ ἔσται, καὶ οἱ δοῦλοι αὐτοῦ λατρεύσουσιν αὐτῷ</span>
<span class="ver"><b>4</b></span> <span class="text">καὶ ὄψονται τὸ πρόσωπον αὐτοῦ, καὶ τὸ ὄνομα αὐτοῦ ἐπὶ τῶν μετώπων αὐτῶν.&nbsp;&nbsp;</span>
<span class="ver"><b>5</b></span> <span class="text">καὶ νὺξ οὐκ ἔσται ἔτι καὶ οὐκ ἔχουσιν χρείαν φωτὸς λύχνου καὶ φωτὸς ἡλίου, ὅτι κύριος ὁ θεὸς φωτιεῖ ἐπ᾽ αὐτούς, καὶ βασιλεύσουσιν εἰς τοὺς αἰῶνας τῶν αἰώνων.&nbsp;&nbsp;</span>
<span class="ver"><b>6</b></span> <span class="text">Καὶ εἶπέν μοι·&nbsp;&nbsp; οὗτοι οἱ λόγοι πιστοὶ καὶ ἀληθινοί, καὶ ὁ κύριος ὁ θεὸς τῶν πνευμάτων τῶν προφητῶν ἀπέστειλεν τὸν ἄγγελον αὐτοῦ δεῖξαι τοῖς δούλοις αὐτοῦ ἃ δεῖ γενέσθαι ἐν τάχει.&nbsp;&nbsp;</span>
<span class="ver"><b>7</b></span> <span class="text">καὶ ἰδοὺ ἔρχομαι ταχύ.&nbsp;&nbsp; μακάριος ὁ τηρῶν τοὺς λόγους τῆς προφητείας τοῦ βιβλίου τούτου.&nbsp;&nbsp;</span>
<span class="ver"><b>8</b></span> <span class="text">Κἀγὼ Ἰωάννης ὁ βλέπων καὶ ἀκούων ταῦτα.&nbsp;&nbsp; καὶ ὅτε ἤκουσα καὶ ἔβλεψα, ἔπεσα προσκυνῆσαι ἔμπροσθεν τῶν ποδῶν τοῦ ἀγγέλου τοῦ δεικνύοντός μοι ταῦτα.&nbsp;&nbsp;</span>
<span class="ver"><b>9</b></span> <span class="text">καὶ λέγει μοι·&nbsp;&nbsp; ὅρα μή·&nbsp;&nbsp; σύνδουλός σού εἰμι καὶ τῶν ἀδελφῶν σου τῶν προφητῶν καὶ τῶν τηρούντων τοὺς λόγους τοῦ βιβλίου τούτου·&nbsp;&nbsp; τῷ θεῷ προσκύνησον.&nbsp;&nbsp;</span>
<span class="ver"><b>10</b></span> <span class="text">Καὶ λέγει μοι·&nbsp;&nbsp; μὴ σφραγίσῃς τοὺς λόγους τῆς προφητείας τοῦ βιβλίου τούτου, ὁ καιρὸς γὰρ ἐγγύς ἐστιν.&nbsp;&nbsp;</span>
<span class="ver"><b>11</b></span> <span class="text">ὁ ἀδικῶν ἀδικησάτω ἔτι καὶ ὁ ῥυπαρὸς ῥυπανθήτω ἔτι, καὶ ὁ δίκαιος δικαιοσύνην ποιησάτω ἔτι καὶ ὁ ἅγιος ἁγιασθήτω ἔτι.&nbsp;&nbsp;</span>
<span class="ver"><b>12</b></span> <span class="text">Ἰδοὺ ἔρχομαι ταχύ, καὶ ὁ μισθός μου μετ᾽ ἐμοῦ ἀποδοῦναι ἑκάστῳ ὡς τὸ ἔργον ἐστὶν αὐτοῦ.&nbsp;&nbsp;</span>
<span class="ver"><b>13</b></span> <span class="text">ἐγὼ τὸ ἄλφα καὶ τὸ ὦ, ὁ πρῶτος καὶ ὁ ἔσχατος, ἡ ἀρχὴ καὶ τὸ τέλος.&nbsp;&nbsp;</span>
<span class="ver"><b>14</b></span> <span class="text">Μακάριοι οἱ πλύνοντες τὰς στολὰς αὐτῶν, ἵνα ἔσται ἡ ἐξουσία αὐτῶν ἐπὶ τὸ ξύλον τῆς ζωῆς καὶ τοῖς πυλῶσιν εἰσέλθωσιν εἰς τὴν πόλιν.&nbsp;&nbsp;</span>
<span class="ver"><b>15</b></span> <span class="text">ἔξω οἱ κύνες καὶ οἱ φάρμακοι καὶ οἱ πόρνοι καὶ οἱ φονεῖς καὶ οἱ εἰδωλολάτραι καὶ πᾶς φιλῶν καὶ ποιῶν ψεῦδος.&nbsp;&nbsp;</span>
<span class="ver"><b>16</b></span> <span class="text">Ἐγὼ Ἰησοῦς ἔπεμψα τὸν ἄγγελόν μου μαρτυρῆσαι ὑμῖν ταῦτα ἐπὶ ταῖς ἐκκλησίαις.&nbsp;&nbsp; ἐγώ εἰμι ἡ ῥίζα καὶ τὸ γένος Δαυίδ, ὁ ἀστὴρ ὁ λαμπρὸς ὁ πρωϊνός.&nbsp;&nbsp;</span>
<span class="ver"><b>17</b></span> <span class="text">Καὶ τὸ πνεῦμα καὶ ἡ νύμφη λέγουσιν·&nbsp;&nbsp; ἔρχου.&nbsp;&nbsp; καὶ ὁ ἀκούων εἰπάτω·&nbsp;&nbsp; ἔρχου.&nbsp;&nbsp; καὶ ὁ διψῶν ἐρχέσθω, ὁ θέλων λαβέτω ὕδωρ ζωῆς δωρεάν.&nbsp;&nbsp;</span>
<span class="ver"><b>18</b></span> <span class="text">Μαρτυρῶ ἐγὼ παντὶ τῷ ἀκούοντι τοὺς λόγους τῆς προφητείας τοῦ βιβλίου τούτου·&nbsp;&nbsp; ἐάν τις ἐπιθῇ ἐπ᾽ αὐτά, ἐπιθήσει ὁ θεὸς ἐπ᾽ αὐτὸν τὰς πληγὰς τὰς γεγραμμένας ἐν τῷ βιβλίῳ τούτῳ,</span>
<span class="ver"><b>19</b></span> <span class="text">καὶ ἐάν τις ἀφέλῃ ἀπὸ τῶν λόγων τοῦ βιβλίου τῆς προφητείας ταύτης, ἀφελεῖ ὁ θεὸς τὸ μέρος αὐτοῦ ἀπὸ τοῦ ξύλου τῆς ζωῆς καὶ ἐκ τῆς πόλεως τῆς ἁγίας τῶν γεγραμμένων ἐν τῷ βιβλίῳ τούτῳ.&nbsp;&nbsp;</span>
<span class="ver"><b>20</b></span> <span class="text">Λέγει ὁ μαρτυρῶν ταῦτα·&nbsp;&nbsp; ναί, ἔρχομαι ταχύ.&nbsp;&nbsp; Ἀμήν, ἔρχου κύριε Ἰησοῦ.&nbsp;&nbsp;</span>
<span class="ver"><b>21</b></span> <span class="text">Ἡ χάρις τοῦ κυρίου Ἰησοῦ μετὰ πάντων.&nbsp;&nbsp;</span>
</body></html>