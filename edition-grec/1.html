<!DOCTYPE html><html lang="fr">
<head>
<title>BIBLE</title>
<meta http-equiv="Content-Type" content="text/html; charset=utf-8"/>
<meta name="viewport" content="width=device-width, initial-scale=1"/>
<style type="text/css">
/* CSS PAPIER
html {
	margin:0px;
}


body {
	margin:0px;
	font-family: Serif;
	font-size:11px;
}


.chap {
	font-size:14px;
}

.ver {
	font-size:11px;
	font-weight:bold;
}

.text {
	font-size:11px;
}

*/

html {
	margin:30px;
}


body {
	font-family: sans-serif;
	font-size:17px;
}


.chap {
	font-size:20px;
	float:left;
	margin:10px;
}

.ver {
	font-size:17px;
	font-weight:bold;
}

.text {
	font-size:17px;
}

</style></head><body>
<h3><center>ΚΑΤΑ ΜΑΘΘΑΙΟΝ</center></h3>
<br><br><div class="chap">ΚΑΤΑ ΜΑΘΘΑΙΟΝ &ensp;1</div>
<span class="ver"><b>1</b></span> <span class="text">Βίβλος γενέσεως Ἰησοῦ Χριστοῦ υἱοῦ Δαυὶδ υἱοῦ Ἀβραάμ.&nbsp;&nbsp;</span>
<span class="ver"><b>2</b></span> <span class="text">Ἀβραὰμ ἐγέννησεν τὸν Ἰσαάκ, Ἰσαὰκ δὲ ἐγέννησεν τὸν Ἰακώβ, Ἰακὼβ δὲ ἐγέννησεν τὸν Ἰούδαν καὶ τοὺς ἀδελφοὺς αὐτοῦ,</span>
<span class="ver"><b>3</b></span> <span class="text">Ἰούδας δὲ ἐγέννησεν τὸν Φάρες καὶ τὸν Ζάρα ἐκ τῆς Θαμάρ, Φάρες δὲ ἐγέννησεν τὸν Ἑσρώμ, Ἑσρὼμ δὲ ἐγέννησεν τὸν Ἀράμ,</span>
<span class="ver"><b>4</b></span> <span class="text">Ἀρὰμ δὲ ἐγέννησεν τὸν Ἀμιναδάβ, Ἀμιναδὰβ δὲ ἐγέννησεν τὸν Ναασσών, Ναασσὼν δὲ ἐγέννησεν τὸν Σαλμών,</span>
<span class="ver"><b>5</b></span> <span class="text">Σαλμὼν δὲ ἐγέννησεν τὸν Βόες ἐκ τῆς Ῥαχάβ, Βόες δὲ ἐγέννησεν τὸν Ἰωβὴδ ἐκ τῆς Ῥούθ, Ἰωβὴδ δὲ ἐγέννησεν τὸν Ἰεσσαί,</span>
<span class="ver"><b>6</b></span> <span class="text">Ἰεσσαὶ δὲ ἐγέννησεν τὸν Δαυὶδ τὸν βασιλέα.&nbsp;&nbsp; Δαυὶδ δὲ ἐγέννησεν τὸν Σολομῶνα ἐκ τῆς τοῦ Οὐρίου,</span>
<span class="ver"><b>7</b></span> <span class="text">Σολομὼν δὲ ἐγέννησεν τὸν Ῥοβοάμ, Ῥοβοὰμ δὲ ἐγέννησεν τὸν Ἀβιά, Ἀβιὰ δὲ ἐγέννησεν τὸν Ἀσάφ,</span>
<span class="ver"><b>8</b></span> <span class="text">Ἀσὰφ δὲ ἐγέννησεν τὸν Ἰωσαφάτ, Ἰωσαφὰτ δὲ ἐγέννησεν τὸν Ἰωράμ, Ἰωρὰμ δὲ ἐγέννησεν τὸν Ὀζείαν,</span>
<span class="ver"><b>9</b></span> <span class="text">Ὀζείας δὲ ἐγέννησεν τὸν Ἰωαθάμ, Ἰωαθὰμ δὲ ἐγέννησεν τὸν Ἀχάζ, Ἀχὰζ δὲ ἐγέννησεν τὸν Ἑζεκίαν,</span>
<span class="ver"><b>10</b></span> <span class="text">Ἑζεκίας δὲ ἐγέννησεν τὸν Μανασσῆ, Μανασσῆς δὲ ἐγέννησεν τὸν Ἀμώς, Ἀμὼς δὲ ἐγέννησεν τὸν Ἰωσίαν,</span>
<span class="ver"><b>11</b></span> <span class="text">Ἰωσίας δὲ ἐγέννησεν τὸν Ἰεχονίαν καὶ τοὺς ἀδελφοὺς αὐτοῦ ἐπὶ τῆς μετοικεσίας Βαβυλῶνος.&nbsp;&nbsp;</span>
<span class="ver"><b>12</b></span> <span class="text">Μετὰ δὲ τὴν μετοικεσίαν Βαβυλῶνος Ἰεχονίας ἐγέννησεν τὸν Σαλαθιήλ, Σαλαθιὴλ δὲ ἐγέννησεν τὸν Ζοροβαβέλ,</span>
<span class="ver"><b>13</b></span> <span class="text">Ζοροβαβὲλ δὲ ἐγέννησεν τὸν Ἀβιούδ, Ἀβιοὺδ δὲ ἐγέννησεν τὸν Ἐλιακείμ, Ἐλιακεὶμ δὲ ἐγέννησεν τὸν Ἀζώρ,</span>
<span class="ver"><b>14</b></span> <span class="text">Ἀζὼρ δὲ ἐγέννησεν τὸν Σαδώκ, Σαδὼκ δὲ ἐγέννησεν τὸν Ἀχείμ, Ἀχεὶμ δὲ ἐγέννησεν τὸν Ἐλιούδ,</span>
<span class="ver"><b>15</b></span> <span class="text">Ἐλιοὺδ δὲ ἐγέννησεν τὸν Ἐλεάζαρ, Ἐλεάζαρ δὲ ἐγέννησεν τὸν Μαθθάν, Μαθθὰν δὲ ἐγέννησεν τὸν Ἰακώβ,</span>
<span class="ver"><b>16</b></span> <span class="text">Ἰακὼβ δὲ ἐγέννησεν τὸν Ἰωσὴφ τὸν ἄνδρα Μαρίας, ἐξ ἧς ἐγεννήθη Ἰησοῦς ὁ λεγόμενος Χριστός.&nbsp;&nbsp;</span>
<span class="ver"><b>17</b></span> <span class="text">Πᾶσαι οὖν αἱ γενεαὶ ἀπὸ Ἀβραὰμ ἕως Δαυὶδ γενεαὶ δεκατέσσαρες, καὶ ἀπὸ Δαυὶδ ἕως τῆς μετοικεσίας Βαβυλῶνος γενεαὶ δεκατέσσαρες, καὶ ἀπὸ τῆς μετοικεσίας Βαβυλῶνος ἕως τοῦ Χριστοῦ γενεαὶ δεκατέσσαρες.&nbsp;&nbsp;</span>
<span class="ver"><b>18</b></span> <span class="text">Τοῦ δὲ Ἰησοῦ Χριστοῦ ἡ γένεσις οὕτως ἦν.&nbsp;&nbsp; μνηστευθείσης τῆς μητρὸς αὐτοῦ Μαρίας τῷ Ἰωσήφ, πρὶν ἢ συνελθεῖν αὐτοὺς εὑρέθη ἐν γαστρὶ ἔχουσα ἐκ πνεύματος ἁγίου.&nbsp;&nbsp;</span>
<span class="ver"><b>19</b></span> <span class="text">Ἰωσὴφ δὲ ὁ ἀνὴρ αὐτῆς, δίκαιος ὢν καὶ μὴ θέλων αὐτὴν δειγματίσαι, ἐβουλήθη λάθρᾳ ἀπολῦσαι αὐτήν.&nbsp;&nbsp;</span>
<span class="ver"><b>20</b></span> <span class="text">ταῦτα δὲ αὐτοῦ ἐνθυμηθέντος ἰδοὺ ἄγγελος κυρίου κατ᾽ ὄναρ ἐφάνη αὐτῷ λέγων·&nbsp;&nbsp; Ἰωσὴφ υἱὸς Δαυίδ, μὴ φοβηθῇς παραλαβεῖν Μαρίαν τὴν γυναῖκά σου·&nbsp;&nbsp; τὸ γὰρ ἐν αὐτῇ γεννηθὲν ἐκ πνεύματός ἐστιν ἁγίου.&nbsp;&nbsp;</span>
<span class="ver"><b>21</b></span> <span class="text">τέξεται δὲ υἱόν, καὶ καλέσεις τὸ ὄνομα αὐτοῦ Ἰησοῦν·&nbsp;&nbsp; αὐτὸς γὰρ σώσει τὸν λαὸν αὐτοῦ ἀπὸ τῶν ἁμαρτιῶν αὐτῶν.&nbsp;&nbsp;</span>
<span class="ver"><b>22</b></span> <span class="text">τοῦτο δὲ ὅλον γέγονεν ἵνα πληρωθῇ τὸ ῥηθὲν ὑπὸ κυρίου διὰ τοῦ προφήτου λέγοντος·&nbsp;&nbsp;</span>
<span class="ver"><b>23</b></span> <span class="text">ἰδοὺ ἡ παρθένος ἐν γαστρὶ ἕξει καὶ τέξεται υἱόν, καὶ καλέσουσιν τὸ ὄνομα αὐτοῦ Ἐμμανουήλ, ὅ ἐστιν μεθερμηνευόμενον μεθ᾽ ἡμῶν ὁ θεός.&nbsp;&nbsp;</span>
<span class="ver"><b>24</b></span> <span class="text">ἐγερθεὶς δὲ ὁ Ἰωσὴφ ἀπὸ τοῦ ὕπνου ἐποίησεν ὡς προσέταξεν αὐτῷ ὁ ἄγγελος κυρίου καὶ παρέλαβεν τὴν γυναῖκα αὐτοῦ,</span>
<span class="ver"><b>25</b></span> <span class="text">καὶ οὐκ ἐγίνωσκεν αὐτὴν ἕως οὗ ἔτεκεν υἱόν·&nbsp;&nbsp; καὶ ἐκάλεσεν τὸ ὄνομα αὐτοῦ Ἰησοῦν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;2</div>
<span class="ver"><b>1</b></span> <span class="text">Τοῦ δὲ Ἰησοῦ γεννηθέντος ἐν Βηθλέεμ τῆς Ἰουδαίας ἐν ἡμέραις Ἡρῴδου τοῦ βασιλέως, ἰδοὺ μάγοι ἀπὸ ἀνατολῶν παρεγένοντο εἰς Ἱεροσόλυμα</span>
<span class="ver"><b>2</b></span> <span class="text">λέγοντες·&nbsp;&nbsp; ποῦ ἐστιν ὁ τεχθεὶς βασιλεὺς τῶν Ἰουδαίων;&nbsp;&nbsp; εἴδομεν γὰρ αὐτοῦ τὸν ἀστέρα ἐν τῇ ἀνατολῇ καὶ ἤλθομεν προσκυνῆσαι αὐτῷ.&nbsp;&nbsp;</span>
<span class="ver"><b>3</b></span> <span class="text">ἀκούσας δὲ ὁ βασιλεὺς Ἡρῴδης ἐταράχθη καὶ πᾶσα Ἱεροσόλυμα μετ᾽ αὐτοῦ,</span>
<span class="ver"><b>4</b></span> <span class="text">καὶ συναγαγὼν πάντας τοὺς ἀρχιερεῖς καὶ γραμματεῖς τοῦ λαοῦ ἐπυνθάνετο παρ᾽ αὐτῶν ποῦ ὁ χριστὸς γεννᾶται.&nbsp;&nbsp;</span>
<span class="ver"><b>5</b></span> <span class="text">οἱ δὲ εἶπαν αὐτῷ·&nbsp;&nbsp; ἐν Βηθλέεμ τῆς Ἰουδαίας·&nbsp;&nbsp; οὕτως γὰρ γέγραπται διὰ τοῦ προφήτου·&nbsp;&nbsp;</span>
<span class="ver"><b>6</b></span> <span class="text">καὶ σὺ Βηθλέεμ, γῆ Ἰούδα, οὐδαμῶς ἐλαχίστη εἶ ἐν τοῖς ἡγεμόσιν Ἰούδα·&nbsp;&nbsp; ἐκ σοῦ γὰρ ἐξελεύσεται ἡγούμενος, ὅστις ποιμανεῖ τὸν λαόν μου τὸν Ἰσραήλ.&nbsp;&nbsp;</span>
<span class="ver"><b>7</b></span> <span class="text">Τότε Ἡρῴδης λάθρᾳ καλέσας τοὺς μάγους ἠκρίβωσεν παρ᾽ αὐτῶν τὸν χρόνον τοῦ φαινομένου ἀστέρος,</span>
<span class="ver"><b>8</b></span> <span class="text">καὶ πέμψας αὐτοὺς εἰς Βηθλέεμ εἶπεν·&nbsp;&nbsp; πορευθέντες ἐξετάσατε ἀκριβῶς περὶ τοῦ παιδίου·&nbsp;&nbsp; ἐπὰν δὲ εὕρητε, ἀπαγγείλατέ μοι, ὅπως κἀγὼ ἐλθὼν προσκυνήσω αὐτῷ.&nbsp;&nbsp;</span>
<span class="ver"><b>9</b></span> <span class="text">Οἱ δὲ ἀκούσαντες τοῦ βασιλέως ἐπορεύθησαν καὶ ἰδοὺ ὁ ἀστήρ, ὃν εἶδον ἐν τῇ ἀνατολῇ, προῆγεν αὐτούς, ἕως ἐλθὼν ἐστάθη ἐπάνω οὗ ἦν τὸ παιδίον.&nbsp;&nbsp;</span>
<span class="ver"><b>10</b></span> <span class="text">ἰδόντες δὲ τὸν ἀστέρα ἐχάρησαν χαρὰν μεγάλην σφόδρα.&nbsp;&nbsp;</span>
<span class="ver"><b>11</b></span> <span class="text">καὶ ἐλθόντες εἰς τὴν οἰκίαν εἶδον τὸ παιδίον μετὰ Μαρίας τῆς μητρὸς αὐτοῦ, καὶ πεσόντες προσεκύνησαν αὐτῷ καὶ ἀνοίξαντες τοὺς θησαυροὺς αὐτῶν προσήνεγκαν αὐτῷ δῶρα, χρυσὸν καὶ λίβανον καὶ σμύρναν.&nbsp;&nbsp;</span>
<span class="ver"><b>12</b></span> <span class="text">Καὶ χρηματισθέντες κατ᾽ ὄναρ μὴ ἀνακάμψαι πρὸς Ἡρῴδην, δι᾽ ἄλλης ὁδοῦ ἀνεχώρησαν εἰς τὴν χώραν αὐτῶν.&nbsp;&nbsp;</span>
<span class="ver"><b>13</b></span> <span class="text">Ἀναχωρησάντων δὲ αὐτῶν ἰδοὺ ἄγγελος κυρίου φαίνεται κατ᾽ ὄναρ τῷ Ἰωσὴφ λέγων·&nbsp;&nbsp; ἐγερθεὶς παράλαβε τὸ παιδίον καὶ τὴν μητέρα αὐτοῦ καὶ φεῦγε εἰς Αἴγυπτον καὶ ἴσθι ἐκεῖ ἕως ἂν εἴπω σοι·&nbsp;&nbsp; μέλλει γὰρ Ἡρῴδης ζητεῖν τὸ παιδίον τοῦ ἀπολέσαι αὐτό.&nbsp;&nbsp;</span>
<span class="ver"><b>14</b></span> <span class="text">ὁ δὲ ἐγερθεὶς παρέλαβεν τὸ παιδίον καὶ τὴν μητέρα αὐτοῦ νυκτὸς καὶ ἀνεχώρησεν εἰς Αἴγυπτον,</span>
<span class="ver"><b>15</b></span> <span class="text">καὶ ἦν ἐκεῖ ἕως τῆς τελευτῆς Ἡρῴδου·&nbsp;&nbsp; ἵνα πληρωθῇ τὸ ῥηθὲν ὑπὸ κυρίου διὰ τοῦ προφήτου λέγοντος·&nbsp;&nbsp; ἐξ Αἰγύπτου ἐκάλεσα τὸν υἱόν μου.&nbsp;&nbsp;</span>
<span class="ver"><b>16</b></span> <span class="text">Τότε Ἡρῴδης ἰδὼν ὅτι ἐνεπαίχθη ὑπὸ τῶν μάγων ἐθυμώθη λίαν, καὶ ἀποστείλας ἀνεῖλεν πάντας τοὺς παῖδας τοὺς ἐν Βηθλέεμ καὶ ἐν πᾶσιν τοῖς ὁρίοις αὐτῆς ἀπὸ διετοῦς καὶ κατωτέρω, κατὰ τὸν χρόνον ὃν ἠκρίβωσεν παρὰ τῶν μάγων.&nbsp;&nbsp;</span>
<span class="ver"><b>17</b></span> <span class="text">τότε ἐπληρώθη τὸ ῥηθὲν διὰ Ἰερεμίου τοῦ προφήτου λέγοντος·&nbsp;&nbsp;</span>
<span class="ver"><b>18</b></span> <span class="text">φωνὴ ἐν Ῥαμὰ ἠκούσθη, κλαυθμὸς καὶ ὀδυρμὸς πολύς·&nbsp;&nbsp; Ῥαχὴλ κλαίουσα τὰ τέκνα αὐτῆς, καὶ οὐκ ἤθελεν παρακληθῆναι, ὅτι οὐκ εἰσίν.&nbsp;&nbsp;</span>
<span class="ver"><b>19</b></span> <span class="text">Τελευτήσαντος δὲ τοῦ Ἡρῴδου ἰδοὺ ἄγγελος κυρίου φαίνεται κατ᾽ ὄναρ τῷ Ἰωσὴφ ἐν Αἰγύπτῳ</span>
<span class="ver"><b>20</b></span> <span class="text">λέγων·&nbsp;&nbsp; ἐγερθεὶς παράλαβε τὸ παιδίον καὶ τὴν μητέρα αὐτοῦ καὶ πορεύου εἰς γῆν Ἰσραήλ·&nbsp;&nbsp; τεθνήκασιν γὰρ οἱ ζητοῦντες τὴν ψυχὴν τοῦ παιδίου.&nbsp;&nbsp;</span>
<span class="ver"><b>21</b></span> <span class="text">ὁ δὲ ἐγερθεὶς παρέλαβεν τὸ παιδίον καὶ τὴν μητέρα αὐτοῦ καὶ εἰσῆλθεν εἰς γῆν Ἰσραήλ.&nbsp;&nbsp;</span>
<span class="ver"><b>22</b></span> <span class="text">Ἀκούσας δὲ ὅτι Ἀρχέλαος βασιλεύει τῆς Ἰουδαίας ἀντὶ τοῦ πατρὸς αὐτοῦ Ἡρῴδου ἐφοβήθη ἐκεῖ ἀπελθεῖν·&nbsp;&nbsp; χρηματισθεὶς δὲ κατ᾽ ὄναρ ἀνεχώρησεν εἰς τὰ μέρη τῆς Γαλιλαίας,</span>
<span class="ver"><b>23</b></span> <span class="text">καὶ ἐλθὼν κατῴκησεν εἰς πόλιν λεγομένην Ναζαρέτ·&nbsp;&nbsp; ὅπως πληρωθῇ τὸ ῥηθὲν διὰ τῶν προφητῶν ὅτι Ναζωραῖος κληθήσεται.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;3</div>
<span class="ver"><b>1</b></span> <span class="text">Ἐν δὲ ταῖς ἡμέραις ἐκείναις παραγίνεται Ἰωάννης ὁ βαπτιστὴς κηρύσσων ἐν τῇ ἐρήμῳ τῆς Ἰουδαίας</span>
<span class="ver"><b>2</b></span> <span class="text">λέγων·&nbsp;&nbsp; μετανοεῖτε·&nbsp;&nbsp; ἤγγικεν γὰρ ἡ βασιλεία τῶν οὐρανῶν.&nbsp;&nbsp;</span>
<span class="ver"><b>3</b></span> <span class="text">οὗτος γάρ ἐστιν ὁ ῥηθεὶς διὰ Ἠσαΐου τοῦ προφήτου λέγοντος·&nbsp;&nbsp; φωνὴ βοῶντος ἐν τῇ ἐρήμῳ·&nbsp;&nbsp; ἑτοιμάσατε τὴν ὁδὸν κυρίου, εὐθείας ποιεῖτε τὰς τρίβους αὐτοῦ.&nbsp;&nbsp;</span>
<span class="ver"><b>4</b></span> <span class="text">αὐτὸς δὲ ὁ Ἰωάννης εἶχεν τὸ ἔνδυμα αὐτοῦ ἀπὸ τριχῶν καμήλου καὶ ζώνην δερματίνην περὶ τὴν ὀσφὺν αὐτοῦ, ἡ δὲ τροφὴ ἦν αὐτοῦ ἀκρίδες καὶ μέλι ἄγριον.&nbsp;&nbsp;</span>
<span class="ver"><b>5</b></span> <span class="text">Τότε ἐξεπορεύετο πρὸς αὐτὸν Ἱεροσόλυμα καὶ πᾶσα ἡ Ἰουδαία καὶ πᾶσα ἡ περίχωρος τοῦ Ἰορδάνου,</span>
<span class="ver"><b>6</b></span> <span class="text">καὶ ἐβαπτίζοντο ἐν τῷ Ἰορδάνῃ ποταμῷ ὑπ᾽ αὐτοῦ ἐξομολογούμενοι τὰς ἁμαρτίας αὐτῶν.&nbsp;&nbsp;</span>
<span class="ver"><b>7</b></span> <span class="text">Ἰδὼν δὲ πολλοὺς τῶν Φαρισαίων καὶ Σαδδουκαίων ἐρχομένους ἐπὶ τὸ βάπτισμα αὐτοῦ εἶπεν αὐτοῖς·&nbsp;&nbsp; γεννήματα ἐχιδνῶν, τίς ὑπέδειξεν ὑμῖν φυγεῖν ἀπὸ τῆς μελλούσης ὀργῆς;&nbsp;&nbsp;</span>
<span class="ver"><b>8</b></span> <span class="text">ποιήσατε οὖν καρπὸν ἄξιον τῆς μετανοίας</span>
<span class="ver"><b>9</b></span> <span class="text">καὶ μὴ δόξητε λέγειν ἐν ἑαυτοῖς·&nbsp;&nbsp; πατέρα ἔχομεν τὸν Ἀβραάμ.&nbsp;&nbsp; λέγω γὰρ ὑμῖν ὅτι δύναται ὁ θεὸς ἐκ τῶν λίθων τούτων ἐγεῖραι τέκνα τῷ Ἀβραάμ.&nbsp;&nbsp;</span>
<span class="ver"><b>10</b></span> <span class="text">ἤδη δὲ ἡ ἀξίνη πρὸς τὴν ῥίζαν τῶν δένδρων κεῖται·&nbsp;&nbsp; πᾶν οὖν δένδρον μὴ ποιοῦν καρπὸν καλὸν ἐκκόπτεται καὶ εἰς πῦρ βάλλεται.&nbsp;&nbsp;</span>
<span class="ver"><b>11</b></span> <span class="text">Ἐγὼ μὲν ὑμᾶς βαπτίζω ἐν ὕδατι εἰς μετάνοιαν, ὁ δὲ ὀπίσω μου ἐρχόμενος ἰσχυρότερός μού ἐστιν, οὗ οὐκ εἰμὶ ἱκανὸς τὰ ὑποδήματα βαστάσαι·&nbsp;&nbsp; αὐτὸς ὑμᾶς βαπτίσει ἐν πνεύματι ἁγίῳ καὶ πυρί·&nbsp;&nbsp;</span>
<span class="ver"><b>12</b></span> <span class="text">οὗ τὸ πτύον ἐν τῇ χειρὶ αὐτοῦ καὶ διακαθαριεῖ τὴν ἅλωνα αὐτοῦ καὶ συνάξει τὸν σῖτον αὐτοῦ εἰς τὴν ἀποθήκην, τὸ δὲ ἄχυρον κατακαύσει πυρὶ ἀσβέστῳ.&nbsp;&nbsp;</span>
<span class="ver"><b>13</b></span> <span class="text">Τότε παραγίνεται ὁ Ἰησοῦς ἀπὸ τῆς Γαλιλαίας ἐπὶ τὸν Ἰορδάνην πρὸς τὸν Ἰωάννην τοῦ βαπτισθῆναι ὑπ᾽ αὐτοῦ.&nbsp;&nbsp;</span>
<span class="ver"><b>14</b></span> <span class="text">ὁ δὲ Ἰωάννης διεκώλυεν αὐτὸν λέγων·&nbsp;&nbsp; ἐγὼ χρείαν ἔχω ὑπὸ σοῦ βαπτισθῆναι, καὶ σὺ ἔρχῃ πρός με;&nbsp;&nbsp;</span>
<span class="ver"><b>15</b></span> <span class="text">ἀποκριθεὶς δὲ ὁ Ἰησοῦς εἶπεν πρὸς αὐτόν·&nbsp;&nbsp; ἄφες ἄρτι, οὕτως γὰρ πρέπον ἐστὶν ἡμῖν πληρῶσαι πᾶσαν δικαιοσύνην.&nbsp;&nbsp; τότε ἀφίησιν αὐτόν.&nbsp;&nbsp;</span>
<span class="ver"><b>16</b></span> <span class="text">βαπτισθεὶς δὲ ὁ Ἰησοῦς εὐθὺς ἀνέβη ἀπὸ τοῦ ὕδατος·&nbsp;&nbsp; καὶ ἰδοὺ ἀνεῴχθησαν αὐτῷ οἱ οὐρανοί, καὶ εἶδεν τὸ πνεῦμα τοῦ θεοῦ καταβαῖνον ὡσεὶ περιστερὰν ἐρχόμενον ἐπ᾽ αὐτόν·&nbsp;&nbsp;</span>
<span class="ver"><b>17</b></span> <span class="text">καὶ ἰδοὺ φωνὴ ἐκ τῶν οὐρανῶν λέγουσα·&nbsp;&nbsp; οὗτός ἐστιν ὁ υἱός μου ὁ ἀγαπητός, ἐν ᾧ εὐδόκησα.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;4</div>
<span class="ver"><b>1</b></span> <span class="text">Τότε ὁ Ἰησοῦς ἀνήχθη εἰς τὴν ἔρημον ὑπὸ τοῦ πνεύματος πειρασθῆναι ὑπὸ τοῦ διαβόλου.&nbsp;&nbsp;</span>
<span class="ver"><b>2</b></span> <span class="text">καὶ νηστεύσας ἡμέρας τεσσεράκοντα καὶ νύκτας τεσσεράκοντα, ὕστερον ἐπείνασεν.&nbsp;&nbsp;</span>
<span class="ver"><b>3</b></span> <span class="text">καὶ προσελθὼν ὁ πειράζων εἶπεν αὐτῷ·&nbsp;&nbsp; εἰ υἱὸς εἶ τοῦ θεοῦ, εἰπὲ ἵνα οἱ λίθοι οὗτοι ἄρτοι γένωνται.&nbsp;&nbsp;</span>
<span class="ver"><b>4</b></span> <span class="text">ὁ δὲ ἀποκριθεὶς εἶπεν·&nbsp;&nbsp; γέγραπται·&nbsp;&nbsp; οὐκ ἐπ᾽ ἄρτῳ μόνῳ ζήσεται ὁ ἄνθρωπος, ἀλλ᾽ ἐπὶ παντὶ ῥήματι ἐκπορευομένῳ διὰ στόματος θεοῦ.&nbsp;&nbsp;</span>
<span class="ver"><b>5</b></span> <span class="text">Τότε παραλαμβάνει αὐτὸν ὁ διάβολος εἰς τὴν ἁγίαν πόλιν καὶ ἔστησεν αὐτὸν ἐπὶ τὸ πτερύγιον τοῦ ἱεροῦ</span>
<span class="ver"><b>6</b></span> <span class="text">καὶ λέγει αὐτῷ·&nbsp;&nbsp; εἰ υἱὸς εἶ τοῦ θεοῦ, βάλε σεαυτὸν κάτω·&nbsp;&nbsp; γέγραπται γὰρ ὅτι τοῖς ἀγγέλοις αὐτοῦ ἐντελεῖται περὶ σοῦ καὶ ἐπὶ χειρῶν ἀροῦσίν σε, μήποτε προσκόψῃς πρὸς λίθον τὸν πόδα σου.&nbsp;&nbsp;</span>
<span class="ver"><b>7</b></span> <span class="text">ἔφη αὐτῷ ὁ Ἰησοῦς·&nbsp;&nbsp; πάλιν γέγραπται·&nbsp;&nbsp; οὐκ ἐκπειράσεις κύριον τὸν θεόν σου.&nbsp;&nbsp;</span>
<span class="ver"><b>8</b></span> <span class="text">Πάλιν παραλαμβάνει αὐτὸν ὁ διάβολος εἰς ὄρος ὑψηλὸν λίαν καὶ δείκνυσιν αὐτῷ πάσας τὰς βασιλείας τοῦ κόσμου καὶ τὴν δόξαν αὐτῶν</span>
<span class="ver"><b>9</b></span> <span class="text">καὶ εἶπεν αὐτῷ·&nbsp;&nbsp; ταῦτά σοι πάντα δώσω, ἐὰν πεσὼν προσκυνήσῃς μοι.&nbsp;&nbsp;</span>
<span class="ver"><b>10</b></span> <span class="text">τότε λέγει αὐτῷ ὁ Ἰησοῦς·&nbsp;&nbsp; ὕπαγε, σατανᾶ·&nbsp;&nbsp; γέγραπται γάρ·&nbsp;&nbsp; κύριον τὸν θεόν σου προσκυνήσεις καὶ αὐτῷ μόνῳ λατρεύσεις.&nbsp;&nbsp;</span>
<span class="ver"><b>11</b></span> <span class="text">Τότε ἀφίησιν αὐτὸν ὁ διάβολος, καὶ ἰδοὺ ἄγγελοι προσῆλθον καὶ διηκόνουν αὐτῷ.&nbsp;&nbsp;</span>
<span class="ver"><b>12</b></span> <span class="text">Ἀκούσας δὲ ὅτι Ἰωάννης παρεδόθη ἀνεχώρησεν εἰς τὴν Γαλιλαίαν.&nbsp;&nbsp;</span>
<span class="ver"><b>13</b></span> <span class="text">καὶ καταλιπὼν τὴν Ναζαρὰ ἐλθὼν κατῴκησεν εἰς Καφαρναοὺμ τὴν παραθαλασσίαν ἐν ὁρίοις Ζαβουλὼν καὶ Νεφθαλείμ·&nbsp;&nbsp;</span>
<span class="ver"><b>14</b></span> <span class="text">ἵνα πληρωθῇ τὸ ῥηθὲν διὰ Ἠσαΐου τοῦ προφήτου λέγοντος·&nbsp;&nbsp;</span>
<span class="ver"><b>15</b></span> <span class="text">γῆ Ζαβουλὼν καὶ γῆ Νεφθαλείμ, ὁδὸν θαλάσσης, πέραν τοῦ Ἰορδάνου, Γαλιλαία τῶν ἐθνῶν,</span>
<span class="ver"><b>16</b></span> <span class="text">ὁ λαὸς ὁ καθήμενος ἐν σκοτίᾳ φῶς εἶδεν μέγα, καὶ τοῖς καθημένοις ἐν χώρᾳ καὶ σκιᾷ θανάτου φῶς ἀνέτειλεν αὐτοῖς.&nbsp;&nbsp;</span>
<span class="ver"><b>17</b></span> <span class="text">Ἀπὸ τότε ἤρξατο ὁ Ἰησοῦς κηρύσσειν καὶ λέγειν·&nbsp;&nbsp; μετανοεῖτε·&nbsp;&nbsp; ἤγγικεν γὰρ ἡ βασιλεία τῶν οὐρανῶν.&nbsp;&nbsp;</span>
<span class="ver"><b>18</b></span> <span class="text">Περιπατῶν δὲ παρὰ τὴν θάλασσαν τῆς Γαλιλαίας εἶδεν δύο ἀδελφούς, Σίμωνα τὸν λεγόμενον Πέτρον καὶ Ἀνδρέαν τὸν ἀδελφὸν αὐτοῦ, βάλλοντας ἀμφίβληστρον εἰς τὴν θάλασσαν·&nbsp;&nbsp; ἦσαν γὰρ ἁλιεῖς.&nbsp;&nbsp;</span>
<span class="ver"><b>19</b></span> <span class="text">καὶ λέγει αὐτοῖς·&nbsp;&nbsp; δεῦτε ὀπίσω μου, καὶ ποιήσω ὑμᾶς ἁλιεῖς ἀνθρώπων.&nbsp;&nbsp;</span>
<span class="ver"><b>20</b></span> <span class="text">οἱ δὲ εὐθέως ἀφέντες τὰ δίκτυα ἠκολούθησαν αὐτῷ.&nbsp;&nbsp;</span>
<span class="ver"><b>21</b></span> <span class="text">καὶ προβὰς ἐκεῖθεν εἶδεν ἄλλους δύο ἀδελφούς, Ἰάκωβον τὸν τοῦ Ζεβεδαίου καὶ Ἰωάννην τὸν ἀδελφὸν αὐτοῦ, ἐν τῷ πλοίῳ μετὰ Ζεβεδαίου τοῦ πατρὸς αὐτῶν καταρτίζοντας τὰ δίκτυα αὐτῶν, καὶ ἐκάλεσεν αὐτούς.&nbsp;&nbsp;</span>
<span class="ver"><b>22</b></span> <span class="text">οἱ δὲ εὐθέως ἀφέντες τὸ πλοῖον καὶ τὸν πατέρα αὐτῶν ἠκολούθησαν αὐτῷ.&nbsp;&nbsp;</span>
<span class="ver"><b>23</b></span> <span class="text">Καὶ περιῆγεν ἐν ὅλῃ τῇ Γαλιλαίᾳ διδάσκων ἐν ταῖς συναγωγαῖς αὐτῶν καὶ κηρύσσων τὸ εὐαγγέλιον τῆς βασιλείας καὶ θεραπεύων πᾶσαν νόσον καὶ πᾶσαν μαλακίαν ἐν τῷ λαῷ.&nbsp;&nbsp;</span>
<span class="ver"><b>24</b></span> <span class="text">Καὶ ἀπῆλθεν ἡ ἀκοὴ αὐτοῦ εἰς ὅλην τὴν Συρίαν·&nbsp;&nbsp; καὶ προσήνεγκαν αὐτῷ πάντας τοὺς κακῶς ἔχοντας ποικίλαις νόσοις καὶ βασάνοις συνεχομένους καὶ δαιμονιζομένους καὶ σεληνιαζομένους καὶ παραλυτικούς, καὶ ἐθεράπευσεν αὐτούς.&nbsp;&nbsp;</span>
<span class="ver"><b>25</b></span> <span class="text">καὶ ἠκολούθησαν αὐτῷ ὄχλοι πολλοὶ ἀπὸ τῆς Γαλιλαίας καὶ Δεκαπόλεως καὶ Ἱεροσολύμων καὶ Ἰουδαίας καὶ πέραν τοῦ Ἰορδάνου.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;5</div>
<span class="ver"><b>1</b></span> <span class="text">Ἰδὼν δὲ τοὺς ὄχλους ἀνέβη εἰς τὸ ὄρος, καὶ καθίσαντος αὐτοῦ προσῆλθον αὐτῷ οἱ μαθηταὶ αὐτοῦ·&nbsp;&nbsp;</span>
<span class="ver"><b>2</b></span> <span class="text">καὶ ἀνοίξας τὸ στόμα αὐτοῦ ἐδίδασκεν αὐτοὺς λέγων·&nbsp;&nbsp;</span>
<span class="ver"><b>3</b></span> <span class="text">Μακάριοι οἱ πτωχοὶ τῷ πνεύματι, ὅτι αὐτῶν ἐστιν ἡ βασιλεία τῶν οὐρανῶν.&nbsp;&nbsp;</span>
<span class="ver"><b>4</b></span> <span class="text">μακάριοι οἱ πενθοῦντες, ὅτι αὐτοὶ παρακληθήσονται.&nbsp;&nbsp;</span>
<span class="ver"><b>5</b></span> <span class="text">μακάριοι οἱ πραεῖς, ὅτι αὐτοὶ κληρονομήσουσιν τὴν γῆν.&nbsp;&nbsp;</span>
<span class="ver"><b>6</b></span> <span class="text">μακάριοι οἱ πεινῶντες καὶ διψῶντες τὴν δικαιοσύνην, ὅτι αὐτοὶ χορτασθήσονται.&nbsp;&nbsp;</span>
<span class="ver"><b>7</b></span> <span class="text">μακάριοι οἱ ἐλεήμονες, ὅτι αὐτοὶ ἐλεηθήσονται.&nbsp;&nbsp;</span>
<span class="ver"><b>8</b></span> <span class="text">μακάριοι οἱ καθαροὶ τῇ καρδίᾳ, ὅτι αὐτοὶ τὸν θεὸν ὄψονται.&nbsp;&nbsp;</span>
<span class="ver"><b>9</b></span> <span class="text">μακάριοι οἱ εἰρηνοποιοί, ὅτι αὐτοὶ υἱοὶ θεοῦ κληθήσονται.&nbsp;&nbsp;</span>
<span class="ver"><b>10</b></span> <span class="text">μακάριοι οἱ δεδιωγμένοι ἕνεκεν δικαιοσύνης, ὅτι αὐτῶν ἐστιν ἡ βασιλεία τῶν οὐρανῶν.&nbsp;&nbsp;</span>
<span class="ver"><b>11</b></span> <span class="text">μακάριοί ἐστε ὅταν ὀνειδίσωσιν ὑμᾶς καὶ διώξωσιν καὶ εἴπωσιν πᾶν πονηρὸν καθ᾽ ὑμῶν ψευδόμενοι ἕνεκεν ἐμοῦ.&nbsp;&nbsp;</span>
<span class="ver"><b>12</b></span> <span class="text">χαίρετε καὶ ἀγαλλιᾶσθε, ὅτι ὁ μισθὸς ὑμῶν πολὺς ἐν τοῖς οὐρανοῖς·&nbsp;&nbsp; οὕτως γὰρ ἐδίωξαν τοὺς προφήτας τοὺς πρὸ ὑμῶν.&nbsp;&nbsp;</span>
<span class="ver"><b>13</b></span> <span class="text">Ὑμεῖς ἐστε τὸ ἅλας τῆς γῆς·&nbsp;&nbsp; ἐὰν δὲ τὸ ἅλας μωρανθῇ, ἐν τίνι ἁλισθήσεται;&nbsp;&nbsp; εἰς οὐδὲν ἰσχύει ἔτι εἰ μὴ βληθὲν ἔξω καταπατεῖσθαι ὑπὸ τῶν ἀνθρώπων.&nbsp;&nbsp;</span>
<span class="ver"><b>14</b></span> <span class="text">Ὑμεῖς ἐστε τὸ φῶς τοῦ κόσμου.&nbsp;&nbsp; οὐ δύναται πόλις κρυβῆναι ἐπάνω ὄρους κειμένη·&nbsp;&nbsp;</span>
<span class="ver"><b>15</b></span> <span class="text">οὐδὲ καίουσιν λύχνον καὶ τιθέασιν αὐτὸν ὑπὸ τὸν μόδιον ἀλλ᾽ ἐπὶ τὴν λυχνίαν, καὶ λάμπει πᾶσιν τοῖς ἐν τῇ οἰκίᾳ.&nbsp;&nbsp;</span>
<span class="ver"><b>16</b></span> <span class="text">οὕτως λαμψάτω τὸ φῶς ὑμῶν ἔμπροσθεν τῶν ἀνθρώπων, ὅπως ἴδωσιν ὑμῶν τὰ καλὰ ἔργα καὶ δοξάσωσιν τὸν πατέρα ὑμῶν τὸν ἐν τοῖς οὐρανοῖς.&nbsp;&nbsp;</span>
<span class="ver"><b>17</b></span> <span class="text">Μὴ νομίσητε ὅτι ἦλθον καταλῦσαι τὸν νόμον ἢ τοὺς προφήτας·&nbsp;&nbsp; οὐκ ἦλθον καταλῦσαι ἀλλὰ πληρῶσαι.&nbsp;&nbsp;</span>
<span class="ver"><b>18</b></span> <span class="text">ἀμὴν γὰρ λέγω ὑμῖν·&nbsp;&nbsp; ἕως ἂν παρέλθῃ ὁ οὐρανὸς καὶ ἡ γῆ, ἰῶτα ἓν ἢ μία κεραία οὐ μὴ παρέλθῃ ἀπὸ τοῦ νόμου, ἕως ἂν πάντα γένηται.&nbsp;&nbsp;</span>
<span class="ver"><b>19</b></span> <span class="text">ὃς ἐὰν οὖν λύσῃ μίαν τῶν ἐντολῶν τούτων τῶν ἐλαχίστων καὶ διδάξῃ οὕτως τοὺς ἀνθρώπους, ἐλάχιστος κληθήσεται ἐν τῇ βασιλείᾳ τῶν οὐρανῶν·&nbsp;&nbsp; ὃς δ᾽ ἂν ποιήσῃ καὶ διδάξῃ, οὗτος μέγας κληθήσεται ἐν τῇ βασιλείᾳ τῶν οὐρανῶν.&nbsp;&nbsp;</span>
<span class="ver"><b>20</b></span> <span class="text">Λέγω γὰρ ὑμῖν ὅτι ἐὰν μὴ περισσεύσῃ ὑμῶν ἡ δικαιοσύνη πλεῖον τῶν γραμματέων καὶ Φαρισαίων, οὐ μὴ εἰσέλθητε εἰς τὴν βασιλείαν τῶν οὐρανῶν.&nbsp;&nbsp;</span>
<span class="ver"><b>21</b></span> <span class="text">Ἠκούσατε ὅτι ἐρρέθη τοῖς ἀρχαίοις·&nbsp;&nbsp; οὐ φονεύσεις·&nbsp;&nbsp; ὃς δ᾽ ἂν φονεύσῃ, ἔνοχος ἔσται τῇ κρίσει.&nbsp;&nbsp;</span>
<span class="ver"><b>22</b></span> <span class="text">ἐγὼ δὲ λέγω ὑμῖν ὅτι πᾶς ὁ ὀργιζόμενος τῷ ἀδελφῷ αὐτοῦ ἔνοχος ἔσται τῇ κρίσει·&nbsp;&nbsp; ὃς δ᾽ ἂν εἴπῃ τῷ ἀδελφῷ αὐτοῦ·&nbsp;&nbsp; ῥακά, ἔνοχος ἔσται τῷ συνεδρίῳ·&nbsp;&nbsp; ὃς δ᾽ ἂν εἴπῃ·&nbsp;&nbsp; μωρέ, ἔνοχος ἔσται εἰς τὴν γέενναν τοῦ πυρός.&nbsp;&nbsp;</span>
<span class="ver"><b>23</b></span> <span class="text">Ἐὰν οὖν προσφέρῃς τὸ δῶρόν σου ἐπὶ τὸ θυσιαστήριον κἀκεῖ μνησθῇς ὅτι ὁ ἀδελφός σου ἔχει τι κατὰ σοῦ,</span>
<span class="ver"><b>24</b></span> <span class="text">ἄφες ἐκεῖ τὸ δῶρόν σου ἔμπροσθεν τοῦ θυσιαστηρίου καὶ ὕπαγε πρῶτον διαλλάγηθι τῷ ἀδελφῷ σου, καὶ τότε ἐλθὼν πρόσφερε τὸ δῶρόν σου.&nbsp;&nbsp;</span>
<span class="ver"><b>25</b></span> <span class="text">Ἴσθι εὐνοῶν τῷ ἀντιδίκῳ σου ταχύ, ἕως ὅτου εἶ μετ᾽ αὐτοῦ ἐν τῇ ὁδῷ, μήποτέ σε παραδῷ ὁ ἀντίδικος τῷ κριτῇ καὶ ὁ κριτὴς τῷ ὑπηρέτῃ καὶ εἰς φυλακὴν βληθήσῃ·&nbsp;&nbsp;</span>
<span class="ver"><b>26</b></span> <span class="text">ἀμὴν λέγω σοι, οὐ μὴ ἐξέλθῃς ἐκεῖθεν, ἕως ἂν ἀποδῷς τὸν ἔσχατον κοδράντην.&nbsp;&nbsp;</span>
<span class="ver"><b>27</b></span> <span class="text">Ἠκούσατε ὅτι ἐρρέθη·&nbsp;&nbsp; οὐ μοιχεύσεις.&nbsp;&nbsp;</span>
<span class="ver"><b>28</b></span> <span class="text">ἐγὼ δὲ λέγω ὑμῖν ὅτι πᾶς ὁ βλέπων γυναῖκα πρὸς τὸ ἐπιθυμῆσαι αὐτὴν ἤδη ἐμοίχευσεν αὐτὴν ἐν τῇ καρδίᾳ αὐτοῦ.&nbsp;&nbsp;</span>
<span class="ver"><b>29</b></span> <span class="text">Εἰ δὲ ὁ ὀφθαλμός σου ὁ δεξιὸς σκανδαλίζει σε, ἔξελε αὐτὸν καὶ βάλε ἀπὸ σοῦ·&nbsp;&nbsp; συμφέρει γάρ σοι ἵνα ἀπόληται ἓν τῶν μελῶν σου καὶ μὴ ὅλον τὸ σῶμά σου βληθῇ εἰς γέενναν.&nbsp;&nbsp;</span>
<span class="ver"><b>30</b></span> <span class="text">καὶ εἰ ἡ δεξιά σου χεὶρ σκανδαλίζει σε, ἔκκοψον αὐτὴν καὶ βάλε ἀπὸ σοῦ·&nbsp;&nbsp; συμφέρει γάρ σοι ἵνα ἀπόληται ἓν τῶν μελῶν σου καὶ μὴ ὅλον τὸ σῶμά σου εἰς γέενναν ἀπέλθῃ.&nbsp;&nbsp;</span>
<span class="ver"><b>31</b></span> <span class="text">Ἐρρέθη δέ·&nbsp;&nbsp; ὃς ἂν ἀπολύσῃ τὴν γυναῖκα αὐτοῦ, δότω αὐτῇ ἀποστάσιον.&nbsp;&nbsp;</span>
<span class="ver"><b>32</b></span> <span class="text">ἐγὼ δὲ λέγω ὑμῖν ὅτι πᾶς ὁ ἀπολύων τὴν γυναῖκα αὐτοῦ παρεκτὸς λόγου πορνείας ποιεῖ αὐτὴν μοιχευθῆναι, καὶ ὃς ἐὰν ἀπολελυμένην γαμήσῃ, μοιχᾶται.&nbsp;&nbsp;</span>
<span class="ver"><b>33</b></span> <span class="text">Πάλιν ἠκούσατε ὅτι ἐρρέθη τοῖς ἀρχαίοις·&nbsp;&nbsp; οὐκ ἐπιορκήσεις, ἀποδώσεις δὲ τῷ κυρίῳ τοὺς ὅρκους σου.&nbsp;&nbsp;</span>
<span class="ver"><b>34</b></span> <span class="text">ἐγὼ δὲ λέγω ὑμῖν μὴ ὀμόσαι ὅλως·&nbsp;&nbsp; μήτε ἐν τῷ οὐρανῷ, ὅτι θρόνος ἐστὶν τοῦ θεοῦ,</span>
<span class="ver"><b>35</b></span> <span class="text">μήτε ἐν τῇ γῇ, ὅτι ὑποπόδιόν ἐστιν τῶν ποδῶν αὐτοῦ, μήτε εἰς Ἱεροσόλυμα, ὅτι πόλις ἐστὶν τοῦ μεγάλου βασιλέως,</span>
<span class="ver"><b>36</b></span> <span class="text">μήτε ἐν τῇ κεφαλῇ σου ὀμόσῃς, ὅτι οὐ δύνασαι μίαν τρίχα λευκὴν ποιῆσαι ἢ μέλαιναν.&nbsp;&nbsp;</span>
<span class="ver"><b>37</b></span> <span class="text">ἔστω δὲ ὁ λόγος ὑμῶν ναὶ ναί, οὒ οὔ·&nbsp;&nbsp; τὸ δὲ περισσὸν τούτων ἐκ τοῦ πονηροῦ ἐστιν.&nbsp;&nbsp;</span>
<span class="ver"><b>38</b></span> <span class="text">Ἠκούσατε ὅτι ἐρρέθη·&nbsp;&nbsp; ὀφθαλμὸν ἀντὶ ὀφθαλμοῦ καὶ ὀδόντα ἀντὶ ὀδόντος.&nbsp;&nbsp;</span>
<span class="ver"><b>39</b></span> <span class="text">ἐγὼ δὲ λέγω ὑμῖν μὴ ἀντιστῆναι τῷ πονηρῷ·&nbsp;&nbsp; ἀλλ᾽ ὅστις σε ῥαπίζει εἰς τὴν δεξιὰν σιαγόνα, στρέψον αὐτῷ καὶ τὴν ἄλλην·&nbsp;&nbsp;</span>
<span class="ver"><b>40</b></span> <span class="text">καὶ τῷ θέλοντί σοι κριθῆναι καὶ τὸν χιτῶνά σου λαβεῖν, ἄφες αὐτῷ καὶ τὸ ἱμάτιον·&nbsp;&nbsp;</span>
<span class="ver"><b>41</b></span> <span class="text">καὶ ὅστις σε ἀγγαρεύσει μίλιον ἕν, ὕπαγε μετ᾽ αὐτοῦ δύο.&nbsp;&nbsp;</span>
<span class="ver"><b>42</b></span> <span class="text">τῷ αἰτοῦντί σε δός, καὶ τὸν θέλοντα ἀπὸ σοῦ δανίσασθαι μὴ ἀποστραφῇς.&nbsp;&nbsp;</span>
<span class="ver"><b>43</b></span> <span class="text">Ἠκούσατε ὅτι ἐρρέθη·&nbsp;&nbsp; ἀγαπήσεις τὸν πλησίον σου καὶ μισήσεις τὸν ἐχθρόν σου.&nbsp;&nbsp;</span>
<span class="ver"><b>44</b></span> <span class="text">ἐγὼ δὲ λέγω ὑμῖν·&nbsp;&nbsp; ἀγαπᾶτε τοὺς ἐχθροὺς ὑμῶν καὶ προσεύχεσθε ὑπὲρ τῶν διωκόντων ὑμᾶς,</span>
<span class="ver"><b>45</b></span> <span class="text">ὅπως γένησθε υἱοὶ τοῦ πατρὸς ὑμῶν τοῦ ἐν οὐρανοῖς, ὅτι τὸν ἥλιον αὐτοῦ ἀνατέλλει ἐπὶ πονηροὺς καὶ ἀγαθοὺς καὶ βρέχει ἐπὶ δικαίους καὶ ἀδίκους.&nbsp;&nbsp;</span>
<span class="ver"><b>46</b></span> <span class="text">ἐὰν γὰρ ἀγαπήσητε τοὺς ἀγαπῶντας ὑμᾶς, τίνα μισθὸν ἔχετε;&nbsp;&nbsp; οὐχὶ καὶ οἱ τελῶναι τὸ αὐτὸ ποιοῦσιν;&nbsp;&nbsp;</span>
<span class="ver"><b>47</b></span> <span class="text">καὶ ἐὰν ἀσπάσησθε τοὺς ἀδελφοὺς ὑμῶν μόνον, τί περισσὸν ποιεῖτε;&nbsp;&nbsp; οὐχὶ καὶ οἱ ἐθνικοὶ τὸ αὐτὸ ποιοῦσιν;&nbsp;&nbsp;</span>
<span class="ver"><b>48</b></span> <span class="text">ἔσεσθε οὖν ὑμεῖς τέλειοι ὡς ὁ πατὴρ ὑμῶν ὁ οὐράνιος τέλειός ἐστιν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;6</div>
<span class="ver"><b>1</b></span> <span class="text">Προσέχετε δὲ τὴν δικαιοσύνην ὑμῶν μὴ ποιεῖν ἔμπροσθεν τῶν ἀνθρώπων πρὸς τὸ θεαθῆναι αὐτοῖς·&nbsp;&nbsp; εἰ δὲ μή γε, μισθὸν οὐκ ἔχετε παρὰ τῷ πατρὶ ὑμῶν τῷ ἐν τοῖς οὐρανοῖς.&nbsp;&nbsp;</span>
<span class="ver"><b>2</b></span> <span class="text">Ὅταν οὖν ποιῇς ἐλεημοσύνην, μὴ σαλπίσῃς ἔμπροσθέν σου, ὥσπερ οἱ ὑποκριταὶ ποιοῦσιν ἐν ταῖς συναγωγαῖς καὶ ἐν ταῖς ῥύμαις, ὅπως δοξασθῶσιν ὑπὸ τῶν ἀνθρώπων·&nbsp;&nbsp; ἀμὴν λέγω ὑμῖν, ἀπέχουσιν τὸν μισθὸν αὐτῶν.&nbsp;&nbsp;</span>
<span class="ver"><b>3</b></span> <span class="text">σοῦ δὲ ποιοῦντος ἐλεημοσύνην μὴ γνώτω ἡ ἀριστερά σου τί ποιεῖ ἡ δεξιά σου,</span>
<span class="ver"><b>4</b></span> <span class="text">ὅπως ᾖ σου ἡ ἐλεημοσύνη ἐν τῷ κρυπτῷ·&nbsp;&nbsp; καὶ ὁ πατήρ σου ὁ βλέπων ἐν τῷ κρυπτῷ ἀποδώσει σοι.&nbsp;&nbsp;</span>
<span class="ver"><b>5</b></span> <span class="text">Καὶ ὅταν προσεύχησθε, οὐκ ἔσεσθε ὡς οἱ ὑποκριταί, ὅτι φιλοῦσιν ἐν ταῖς συναγωγαῖς καὶ ἐν ταῖς γωνίαις τῶν πλατειῶν ἑστῶτες προσεύχεσθαι, ὅπως φανῶσιν τοῖς ἀνθρώποις·&nbsp;&nbsp; ἀμὴν λέγω ὑμῖν, ἀπέχουσιν τὸν μισθὸν αὐτῶν.&nbsp;&nbsp;</span>
<span class="ver"><b>6</b></span> <span class="text">σὺ δὲ ὅταν προσεύχῃ, εἴσελθε εἰς τὸ ταμεῖόν σου καὶ κλείσας τὴν θύραν σου πρόσευξαι τῷ πατρί σου τῷ ἐν τῷ κρυπτῷ·&nbsp;&nbsp; καὶ ὁ πατήρ σου ὁ βλέπων ἐν τῷ κρυπτῷ ἀποδώσει σοι.&nbsp;&nbsp;</span>
<span class="ver"><b>7</b></span> <span class="text">Προσευχόμενοι δὲ μὴ βατταλογήσητε ὥσπερ οἱ ἐθνικοί, δοκοῦσιν γὰρ ὅτι ἐν τῇ πολυλογίᾳ αὐτῶν εἰσακουσθήσονται.&nbsp;&nbsp;</span>
<span class="ver"><b>8</b></span> <span class="text">μὴ οὖν ὁμοιωθῆτε αὐτοῖς·&nbsp;&nbsp; οἶδεν γὰρ ὁ πατὴρ ὑμῶν ὧν χρείαν ἔχετε πρὸ τοῦ ὑμᾶς αἰτῆσαι αὐτόν.&nbsp;&nbsp;</span>
<span class="ver"><b>9</b></span> <span class="text">Οὕτως οὖν προσεύχεσθε ὑμεῖς·&nbsp;&nbsp; Πάτερ ἡμῶν ὁ ἐν τοῖς οὐρανοῖς·&nbsp;&nbsp; ἁγιασθήτω τὸ ὄνομά σου·&nbsp;&nbsp;</span>
<span class="ver"><b>10</b></span> <span class="text">ἐλθέτω ἡ βασιλεία σου·&nbsp;&nbsp; γενηθήτω τὸ θέλημά σου, ὡς ἐν οὐρανῷ καὶ ἐπὶ γῆς·&nbsp;&nbsp;</span>
<span class="ver"><b>11</b></span> <span class="text">τὸν ἄρτον ἡμῶν τὸν ἐπιούσιον δὸς ἡμῖν σήμερον·&nbsp;&nbsp;</span>
<span class="ver"><b>12</b></span> <span class="text">καὶ ἄφες ἡμῖν τὰ ὀφειλήματα ἡμῶν, ὡς καὶ ἡμεῖς ἀφήκαμεν τοῖς ὀφειλέταις ἡμῶν·&nbsp;&nbsp;</span>
<span class="ver"><b>13</b></span> <span class="text">καὶ μὴ εἰσενέγκῃς ἡμᾶς εἰς πειρασμόν, ἀλλὰ ῥῦσαι ἡμᾶς ἀπὸ τοῦ πονηροῦ.&nbsp;&nbsp;</span>
<span class="ver"><b>14</b></span> <span class="text">Ἐὰν γὰρ ἀφῆτε τοῖς ἀνθρώποις τὰ παραπτώματα αὐτῶν, ἀφήσει καὶ ὑμῖν ὁ πατὴρ ὑμῶν ὁ οὐράνιος·&nbsp;&nbsp;</span>
<span class="ver"><b>15</b></span> <span class="text">ἐὰν δὲ μὴ ἀφῆτε τοῖς ἀνθρώποις, οὐδὲ ὁ πατὴρ ὑμῶν ἀφήσει τὰ παραπτώματα ὑμῶν.&nbsp;&nbsp;</span>
<span class="ver"><b>16</b></span> <span class="text">Ὅταν δὲ νηστεύητε, μὴ γίνεσθε ὡς οἱ ὑποκριταὶ σκυθρωποί, ἀφανίζουσιν γὰρ τὰ πρόσωπα αὐτῶν ὅπως φανῶσιν τοῖς ἀνθρώποις νηστεύοντες·&nbsp;&nbsp; ἀμὴν λέγω ὑμῖν, ἀπέχουσιν τὸν μισθὸν αὐτῶν.&nbsp;&nbsp;</span>
<span class="ver"><b>17</b></span> <span class="text">σὺ δὲ νηστεύων ἄλειψαί σου τὴν κεφαλὴν καὶ τὸ πρόσωπόν σου νίψαι,</span>
<span class="ver"><b>18</b></span> <span class="text">ὅπως μὴ φανῇς τοῖς ἀνθρώποις νηστεύων ἀλλὰ τῷ πατρί σου τῷ ἐν τῷ κρυφαίῳ·&nbsp;&nbsp; καὶ ὁ πατήρ σου ὁ βλέπων ἐν τῷ κρυφαίῳ ἀποδώσει σοι.&nbsp;&nbsp;</span>
<span class="ver"><b>19</b></span> <span class="text">Μὴ θησαυρίζετε ὑμῖν θησαυροὺς ἐπὶ τῆς γῆς, ὅπου σὴς καὶ βρῶσις ἀφανίζει καὶ ὅπου κλέπται διορύσσουσιν καὶ κλέπτουσιν·&nbsp;&nbsp;</span>
<span class="ver"><b>20</b></span> <span class="text">θησαυρίζετε δὲ ὑμῖν θησαυροὺς ἐν οὐρανῷ, ὅπου οὔτε σὴς οὔτε βρῶσις ἀφανίζει καὶ ὅπου κλέπται οὐ διορύσσουσιν οὐδὲ κλέπτουσιν·&nbsp;&nbsp;</span>
<span class="ver"><b>21</b></span> <span class="text">ὅπου γάρ ἐστιν ὁ θησαυρός σου, ἐκεῖ ἔσται καὶ ἡ καρδία σου.&nbsp;&nbsp;</span>
<span class="ver"><b>22</b></span> <span class="text">Ὁ λύχνος τοῦ σώματός ἐστιν ὁ ὀφθαλμός.&nbsp;&nbsp; ἐὰν οὖν ᾖ ὁ ὀφθαλμός σου ἁπλοῦς, ὅλον τὸ σῶμά σου φωτεινὸν ἔσται·&nbsp;&nbsp;</span>
<span class="ver"><b>23</b></span> <span class="text">ἐὰν δὲ ὁ ὀφθαλμός σου πονηρὸς ᾖ, ὅλον τὸ σῶμά σου σκοτεινὸν ἔσται.&nbsp;&nbsp; εἰ οὖν τὸ φῶς τὸ ἐν σοὶ σκότος ἐστίν, τὸ σκότος πόσον.&nbsp;&nbsp;</span>
<span class="ver"><b>24</b></span> <span class="text">Οὐδεὶς δύναται δυσὶ κυρίοις δουλεύειν·&nbsp;&nbsp; ἢ γὰρ τὸν ἕνα μισήσει καὶ τὸν ἕτερον ἀγαπήσει, ἢ ἑνὸς ἀνθέξεται καὶ τοῦ ἑτέρου καταφρονήσει.&nbsp;&nbsp; οὐ δύνασθε θεῷ δουλεύειν καὶ μαμωνᾷ.&nbsp;&nbsp;</span>
<span class="ver"><b>25</b></span> <span class="text">Διὰ τοῦτο λέγω ὑμῖν·&nbsp;&nbsp; μὴ μεριμνᾶτε τῇ ψυχῇ ὑμῶν τί φάγητε ἢ τί πίητε, μηδὲ τῷ σώματι ὑμῶν τί ἐνδύσησθε.&nbsp;&nbsp; οὐχὶ ἡ ψυχὴ πλεῖόν ἐστιν τῆς τροφῆς καὶ τὸ σῶμα τοῦ ἐνδύματος;&nbsp;&nbsp;</span>
<span class="ver"><b>26</b></span> <span class="text">ἐμβλέψατε εἰς τὰ πετεινὰ τοῦ οὐρανοῦ ὅτι οὐ σπείρουσιν οὐδὲ θερίζουσιν οὐδὲ συνάγουσιν εἰς ἀποθήκας, καὶ ὁ πατὴρ ὑμῶν ὁ οὐράνιος τρέφει αὐτά·&nbsp;&nbsp; οὐχ ὑμεῖς μᾶλλον διαφέρετε αὐτῶν;&nbsp;&nbsp;</span>
<span class="ver"><b>27</b></span> <span class="text">τίς δὲ ἐξ ὑμῶν μεριμνῶν δύναται προσθεῖναι ἐπὶ τὴν ἡλικίαν αὐτοῦ πῆχυν ἕνα;&nbsp;&nbsp;</span>
<span class="ver"><b>28</b></span> <span class="text">Καὶ περὶ ἐνδύματος τί μεριμνᾶτε;&nbsp;&nbsp; καταμάθετε τὰ κρίνα τοῦ ἀγροῦ πῶς αὐξάνουσιν·&nbsp;&nbsp; οὐ κοπιῶσιν οὐδὲ νήθουσιν·&nbsp;&nbsp;</span>
<span class="ver"><b>29</b></span> <span class="text">λέγω δὲ ὑμῖν ὅτι οὐδὲ Σολομὼν ἐν πάσῃ τῇ δόξῃ αὐτοῦ περιεβάλετο ὡς ἓν τούτων.&nbsp;&nbsp;</span>
<span class="ver"><b>30</b></span> <span class="text">εἰ δὲ τὸν χόρτον τοῦ ἀγροῦ σήμερον ὄντα καὶ αὔριον εἰς κλίβανον βαλλόμενον ὁ θεὸς οὕτως ἀμφιέννυσιν, οὐ πολλῷ μᾶλλον ὑμᾶς, ὀλιγόπιστοι;&nbsp;&nbsp;</span>
<span class="ver"><b>31</b></span> <span class="text">Μὴ οὖν μεριμνήσητε λέγοντες·&nbsp;&nbsp; τί φάγωμεν;&nbsp;&nbsp; ἤ·&nbsp;&nbsp; τί πίωμεν;&nbsp;&nbsp; ἤ·&nbsp;&nbsp; τί περιβαλώμεθα;&nbsp;&nbsp;</span>
<span class="ver"><b>32</b></span> <span class="text">πάντα γὰρ ταῦτα τὰ ἔθνη ἐπιζητοῦσιν·&nbsp;&nbsp; οἶδεν γὰρ ὁ πατὴρ ὑμῶν ὁ οὐράνιος ὅτι χρῄζετε τούτων ἁπάντων.&nbsp;&nbsp;</span>
<span class="ver"><b>33</b></span> <span class="text">ζητεῖτε δὲ πρῶτον τὴν βασιλείαν καὶ τὴν δικαιοσύνην αὐτοῦ, καὶ ταῦτα πάντα προστεθήσεται ὑμῖν.&nbsp;&nbsp;</span>
<span class="ver"><b>34</b></span> <span class="text">Μὴ οὖν μεριμνήσητε εἰς τὴν αὔριον, ἡ γὰρ αὔριον μεριμνήσει ἑαυτῆς·&nbsp;&nbsp; ἀρκετὸν τῇ ἡμέρᾳ ἡ κακία αὐτῆς.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;7</div>
<span class="ver"><b>1</b></span> <span class="text">Μὴ κρίνετε, ἵνα μὴ κριθῆτε·&nbsp;&nbsp;</span>
<span class="ver"><b>2</b></span> <span class="text">ἐν ᾧ γὰρ κρίματι κρίνετε κριθήσεσθε, καὶ ἐν ᾧ μέτρῳ μετρεῖτε μετρηθήσεται ὑμῖν.&nbsp;&nbsp;</span>
<span class="ver"><b>3</b></span> <span class="text">Τί δὲ βλέπεις τὸ κάρφος τὸ ἐν τῷ ὀφθαλμῷ τοῦ ἀδελφοῦ σου, τὴν δὲ ἐν τῷ σῷ ὀφθαλμῷ δοκὸν οὐ κατανοεῖς;&nbsp;&nbsp;</span>
<span class="ver"><b>4</b></span> <span class="text">ἢ πῶς ἐρεῖς τῷ ἀδελφῷ σου·&nbsp;&nbsp; ἄφες ἐκβάλω τὸ κάρφος ἐκ τοῦ ὀφθαλμοῦ σου, καὶ ἰδοὺ ἡ δοκὸς ἐν τῷ ὀφθαλμῷ σοῦ;&nbsp;&nbsp;</span>
<span class="ver"><b>5</b></span> <span class="text">ὑποκριτά, ἔκβαλε πρῶτον ἐκ τοῦ ὀφθαλμοῦ σοῦ τὴν δοκόν, καὶ τότε διαβλέψεις ἐκβαλεῖν τὸ κάρφος ἐκ τοῦ ὀφθαλμοῦ τοῦ ἀδελφοῦ σου.&nbsp;&nbsp;</span>
<span class="ver"><b>6</b></span> <span class="text">Μὴ δῶτε τὸ ἅγιον τοῖς κυσὶν μηδὲ βάλητε τοὺς μαργαρίτας ὑμῶν ἔμπροσθεν τῶν χοίρων, μήποτε καταπατήσουσιν αὐτοὺς ἐν τοῖς ποσὶν αὐτῶν καὶ στραφέντες ῥήξωσιν ὑμᾶς.&nbsp;&nbsp;</span>
<span class="ver"><b>7</b></span> <span class="text">Αἰτεῖτε καὶ δοθήσεται ὑμῖν, ζητεῖτε καὶ εὑρήσετε, κρούετε καὶ ἀνοιγήσεται ὑμῖν·&nbsp;&nbsp;</span>
<span class="ver"><b>8</b></span> <span class="text">πᾶς γὰρ ὁ αἰτῶν λαμβάνει καὶ ὁ ζητῶν εὑρίσκει καὶ τῷ κρούοντι ἀνοιγήσεται.&nbsp;&nbsp;</span>
<span class="ver"><b>9</b></span> <span class="text">ἢ τίς ἐστιν ἐξ ὑμῶν ἄνθρωπος, ὃν αἰτήσει ὁ υἱὸς αὐτοῦ ἄρτον, μὴ λίθον ἐπιδώσει αὐτῷ;&nbsp;&nbsp;</span>
<span class="ver"><b>10</b></span> <span class="text">ἢ καὶ ἰχθὺν αἰτήσει, μὴ ὄφιν ἐπιδώσει αὐτῷ;&nbsp;&nbsp;</span>
<span class="ver"><b>11</b></span> <span class="text">εἰ οὖν ὑμεῖς πονηροὶ ὄντες οἴδατε δόματα ἀγαθὰ διδόναι τοῖς τέκνοις ὑμῶν, πόσῳ μᾶλλον ὁ πατὴρ ὑμῶν ὁ ἐν τοῖς οὐρανοῖς δώσει ἀγαθὰ τοῖς αἰτοῦσιν αὐτόν.&nbsp;&nbsp;</span>
<span class="ver"><b>12</b></span> <span class="text">Πάντα οὖν ὅσα ἐὰν θέλητε ἵνα ποιῶσιν ὑμῖν οἱ ἄνθρωποι, οὕτως καὶ ὑμεῖς ποιεῖτε αὐτοῖς·&nbsp;&nbsp; οὗτος γάρ ἐστιν ὁ νόμος καὶ οἱ προφῆται.&nbsp;&nbsp;</span>
<span class="ver"><b>13</b></span> <span class="text">Εἰσέλθατε διὰ τῆς στενῆς πύλης·&nbsp;&nbsp; ὅτι πλατεῖα ἡ πύλη καὶ εὐρύχωρος ἡ ὁδὸς ἡ ἀπάγουσα εἰς τὴν ἀπώλειαν καὶ πολλοί εἰσιν οἱ εἰσερχόμενοι δι᾽ αὐτῆς·&nbsp;&nbsp;</span>
<span class="ver"><b>14</b></span> <span class="text">τί στενὴ ἡ πύλη καὶ τεθλιμμένη ἡ ὁδὸς ἡ ἀπάγουσα εἰς τὴν ζωὴν καὶ ὀλίγοι εἰσὶν οἱ εὑρίσκοντες αὐτήν.&nbsp;&nbsp;</span>
<span class="ver"><b>15</b></span> <span class="text">Προσέχετε ἀπὸ τῶν ψευδοπροφητῶν, οἵτινες ἔρχονται πρὸς ὑμᾶς ἐν ἐνδύμασιν προβάτων, ἔσωθεν δέ εἰσιν λύκοι ἅρπαγες.&nbsp;&nbsp;</span>
<span class="ver"><b>16</b></span> <span class="text">ἀπὸ τῶν καρπῶν αὐτῶν ἐπιγνώσεσθε αὐτούς.&nbsp;&nbsp; μήτι συλλέγουσιν ἀπὸ ἀκανθῶν σταφυλὰς ἢ ἀπὸ τριβόλων σῦκα;&nbsp;&nbsp;</span>
<span class="ver"><b>17</b></span> <span class="text">Οὕτως πᾶν δένδρον ἀγαθὸν καρποὺς καλοὺς ποιεῖ, τὸ δὲ σαπρὸν δένδρον καρποὺς πονηροὺς ποιεῖ.&nbsp;&nbsp;</span>
<span class="ver"><b>18</b></span> <span class="text">οὐ δύναται δένδρον ἀγαθὸν καρποὺς πονηροὺς ποιεῖν οὐδὲ δένδρον σαπρὸν καρποὺς καλοὺς ποιεῖν.&nbsp;&nbsp;</span>
<span class="ver"><b>19</b></span> <span class="text">πᾶν δένδρον μὴ ποιοῦν καρπὸν καλὸν ἐκκόπτεται καὶ εἰς πῦρ βάλλεται.&nbsp;&nbsp;</span>
<span class="ver"><b>20</b></span> <span class="text">ἄρα γε ἀπὸ τῶν καρπῶν αὐτῶν ἐπιγνώσεσθε αὐτούς.&nbsp;&nbsp;</span>
<span class="ver"><b>21</b></span> <span class="text">Οὐ πᾶς ὁ λέγων μοι·&nbsp;&nbsp; κύριε κύριε, εἰσελεύσεται εἰς τὴν βασιλείαν τῶν οὐρανῶν, ἀλλ᾽ ὁ ποιῶν τὸ θέλημα τοῦ πατρός μου τοῦ ἐν τοῖς οὐρανοῖς.&nbsp;&nbsp;</span>
<span class="ver"><b>22</b></span> <span class="text">πολλοὶ ἐροῦσίν μοι ἐν ἐκείνῃ τῇ ἡμέρᾳ·&nbsp;&nbsp; κύριε κύριε, οὐ τῷ σῷ ὀνόματι ἐπροφητεύσαμεν, καὶ τῷ σῷ ὀνόματι δαιμόνια ἐξεβάλομεν, καὶ τῷ σῷ ὀνόματι δυνάμεις πολλὰς ἐποιήσαμεν;&nbsp;&nbsp;</span>
<span class="ver"><b>23</b></span> <span class="text">καὶ τότε ὁμολογήσω αὐτοῖς ὅτι οὐδέποτε ἔγνων ὑμᾶς·&nbsp;&nbsp; ἀποχωρεῖτε ἀπ᾽ ἐμοῦ οἱ ἐργαζόμενοι τὴν ἀνομίαν.&nbsp;&nbsp;</span>
<span class="ver"><b>24</b></span> <span class="text">Πᾶς οὖν ὅστις ἀκούει μου τοὺς λόγους τούτους καὶ ποιεῖ αὐτούς, ὁμοιωθήσεται ἀνδρὶ φρονίμῳ, ὅστις ᾠκοδόμησεν αὐτοῦ τὴν οἰκίαν ἐπὶ τὴν πέτραν·&nbsp;&nbsp;</span>
<span class="ver"><b>25</b></span> <span class="text">καὶ κατέβη ἡ βροχὴ καὶ ἦλθον οἱ ποταμοὶ καὶ ἔπνευσαν οἱ ἄνεμοι καὶ προσέπεσαν τῇ οἰκίᾳ ἐκείνῃ, καὶ οὐκ ἔπεσεν, τεθεμελίωτο γὰρ ἐπὶ τὴν πέτραν.&nbsp;&nbsp;</span>
<span class="ver"><b>26</b></span> <span class="text">Καὶ πᾶς ὁ ἀκούων μου τοὺς λόγους τούτους καὶ μὴ ποιῶν αὐτοὺς ὁμοιωθήσεται ἀνδρὶ μωρῷ, ὅστις ᾠκοδόμησεν αὐτοῦ τὴν οἰκίαν ἐπὶ τὴν ἄμμον·&nbsp;&nbsp;</span>
<span class="ver"><b>27</b></span> <span class="text">καὶ κατέβη ἡ βροχὴ καὶ ἦλθον οἱ ποταμοὶ καὶ ἔπνευσαν οἱ ἄνεμοι καὶ προσέκοψαν τῇ οἰκίᾳ ἐκείνῃ, καὶ ἔπεσεν καὶ ἦν ἡ πτῶσις αὐτῆς μεγάλη.&nbsp;&nbsp;</span>
<span class="ver"><b>28</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς τοὺς λόγους τούτους, ἐξεπλήσσοντο οἱ ὄχλοι ἐπὶ τῇ διδαχῇ αὐτοῦ·&nbsp;&nbsp;</span>
<span class="ver"><b>29</b></span> <span class="text">ἦν γὰρ διδάσκων αὐτοὺς ὡς ἐξουσίαν ἔχων καὶ οὐχ ὡς οἱ γραμματεῖς αὐτῶν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;8</div>
<span class="ver"><b>1</b></span> <span class="text">Καταβάντος δὲ αὐτοῦ ἀπὸ τοῦ ὄρους ἠκολούθησαν αὐτῷ ὄχλοι πολλοί.&nbsp;&nbsp;</span>
<span class="ver"><b>2</b></span> <span class="text">καὶ ἰδοὺ λεπρὸς προσελθὼν προσεκύνει αὐτῷ λέγων·&nbsp;&nbsp; κύριε, ἐὰν θέλῃς δύνασαί με καθαρίσαι.&nbsp;&nbsp;</span>
<span class="ver"><b>3</b></span> <span class="text">καὶ ἐκτείνας τὴν χεῖρα ἥψατο αὐτοῦ λέγων·&nbsp;&nbsp; θέλω, καθαρίσθητι·&nbsp;&nbsp; καὶ εὐθέως ἐκαθαρίσθη αὐτοῦ ἡ λέπρα.&nbsp;&nbsp;</span>
<span class="ver"><b>4</b></span> <span class="text">καὶ λέγει αὐτῷ ὁ Ἰησοῦς·&nbsp;&nbsp; ὅρα μηδενὶ εἴπῃς, ἀλλὰ ὕπαγε σεαυτὸν δεῖξον τῷ ἱερεῖ καὶ προσένεγκον τὸ δῶρον ὃ προσέταξεν Μωϋσῆς, εἰς μαρτύριον αὐτοῖς.&nbsp;&nbsp;</span>
<span class="ver"><b>5</b></span> <span class="text">Εἰσελθόντος δὲ αὐτοῦ εἰς Καφαρναοὺμ προσῆλθεν αὐτῷ ἑκατόνταρχος παρακαλῶν αὐτὸν</span>
<span class="ver"><b>6</b></span> <span class="text">καὶ λέγων·&nbsp;&nbsp; κύριε, ὁ παῖς μου βέβληται ἐν τῇ οἰκίᾳ παραλυτικός, δεινῶς βασανιζόμενος.&nbsp;&nbsp;</span>
<span class="ver"><b>7</b></span> <span class="text">καὶ λέγει αὐτῷ·&nbsp;&nbsp; ἐγὼ ἐλθὼν θεραπεύσω αὐτόν.&nbsp;&nbsp;</span>
<span class="ver"><b>8</b></span> <span class="text">καὶ ἀποκριθεὶς ὁ ἑκατόνταρχος ἔφη·&nbsp;&nbsp; κύριε, οὐκ εἰμὶ ἱκανὸς ἵνα μου ὑπὸ τὴν στέγην εἰσέλθῃς, ἀλλὰ μόνον εἰπὲ λόγῳ, καὶ ἰαθήσεται ὁ παῖς μου.&nbsp;&nbsp;</span>
<span class="ver"><b>9</b></span> <span class="text">καὶ γὰρ ἐγὼ ἄνθρωπός εἰμι ὑπὸ ἐξουσίαν, τασσόμενος, ἔχων ὑπ᾽ ἐμαυτὸν στρατιώτας, καὶ λέγω τούτῳ·&nbsp;&nbsp; πορεύθητι, καὶ πορεύεται, καὶ ἄλλῳ·&nbsp;&nbsp; ἔρχου, καὶ ἔρχεται, καὶ τῷ δούλῳ μου·&nbsp;&nbsp; ποίησον τοῦτο, καὶ ποιεῖ.&nbsp;&nbsp;</span>
<span class="ver"><b>10</b></span> <span class="text">ἀκούσας δὲ ὁ Ἰησοῦς ἐθαύμασεν καὶ εἶπεν τοῖς ἀκολουθοῦσιν·&nbsp;&nbsp; ἀμὴν λέγω ὑμῖν, παρ᾽ οὐδενὶ τοσαύτην πίστιν ἐν τῷ Ἰσραὴλ εὗρον.&nbsp;&nbsp;</span>
<span class="ver"><b>11</b></span> <span class="text">Λέγω δὲ ὑμῖν ὅτι πολλοὶ ἀπὸ ἀνατολῶν καὶ δυσμῶν ἥξουσιν καὶ ἀνακλιθήσονται μετὰ Ἀβραὰμ καὶ Ἰσαὰκ καὶ Ἰακὼβ ἐν τῇ βασιλείᾳ τῶν οὐρανῶν,</span>
<span class="ver"><b>12</b></span> <span class="text">οἱ δὲ υἱοὶ τῆς βασιλείας ἐκβληθήσονται εἰς τὸ σκότος τὸ ἐξώτερον·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>13</b></span> <span class="text">καὶ εἶπεν ὁ Ἰησοῦς τῷ ἑκατοντάρχῃ·&nbsp;&nbsp; ὕπαγε, ὡς ἐπίστευσας γενηθήτω σοι.&nbsp;&nbsp; καὶ ἰάθη ὁ παῖς ἐν τῇ ὥρᾳ ἐκείνῃ.&nbsp;&nbsp;</span>
<span class="ver"><b>14</b></span> <span class="text">Καὶ ἐλθὼν ὁ Ἰησοῦς εἰς τὴν οἰκίαν Πέτρου εἶδεν τὴν πενθερὰν αὐτοῦ βεβλημένην καὶ πυρέσσουσαν·&nbsp;&nbsp;</span>
<span class="ver"><b>15</b></span> <span class="text">καὶ ἥψατο τῆς χειρὸς αὐτῆς, καὶ ἀφῆκεν αὐτὴν ὁ πυρετός, καὶ ἠγέρθη καὶ διηκόνει αὐτῷ.&nbsp;&nbsp;</span>
<span class="ver"><b>16</b></span> <span class="text">Ὀψίας δὲ γενομένης προσήνεγκαν αὐτῷ δαιμονιζομένους πολλούς·&nbsp;&nbsp; καὶ ἐξέβαλεν τὰ πνεύματα λόγῳ καὶ πάντας τοὺς κακῶς ἔχοντας ἐθεράπευσεν,</span>
<span class="ver"><b>17</b></span> <span class="text">ὅπως πληρωθῇ τὸ ῥηθὲν διὰ Ἠσαΐου τοῦ προφήτου λέγοντος·&nbsp;&nbsp; αὐτὸς τὰς ἀσθενείας ἡμῶν ἔλαβεν καὶ τὰς νόσους ἐβάστασεν.&nbsp;&nbsp;</span>
<span class="ver"><b>18</b></span> <span class="text">Ἰδὼν δὲ ὁ Ἰησοῦς ὄχλον περὶ αὐτὸν ἐκέλευσεν ἀπελθεῖν εἰς τὸ πέραν.&nbsp;&nbsp;</span>
<span class="ver"><b>19</b></span> <span class="text">καὶ προσελθὼν εἷς γραμματεὺς εἶπεν αὐτῷ·&nbsp;&nbsp; διδάσκαλε, ἀκολουθήσω σοι ὅπου ἐὰν ἀπέρχῃ.&nbsp;&nbsp;</span>
<span class="ver"><b>20</b></span> <span class="text">καὶ λέγει αὐτῷ ὁ Ἰησοῦς·&nbsp;&nbsp; αἱ ἀλώπεκες φωλεοὺς ἔχουσιν καὶ τὰ πετεινὰ τοῦ οὐρανοῦ κατασκηνώσεις, ὁ δὲ υἱὸς τοῦ ἀνθρώπου οὐκ ἔχει ποῦ τὴν κεφαλὴν κλίνῃ.&nbsp;&nbsp;</span>
<span class="ver"><b>21</b></span> <span class="text">ἕτερος δὲ τῶν μαθητῶν εἶπεν αὐτῷ·&nbsp;&nbsp; κύριε, ἐπίτρεψόν μοι πρῶτον ἀπελθεῖν καὶ θάψαι τὸν πατέρα μου.&nbsp;&nbsp;</span>
<span class="ver"><b>22</b></span> <span class="text">ὁ δὲ Ἰησοῦς λέγει αὐτῷ·&nbsp;&nbsp; ἀκολούθει μοι καὶ ἄφες τοὺς νεκροὺς θάψαι τοὺς ἑαυτῶν νεκρούς.&nbsp;&nbsp;</span>
<span class="ver"><b>23</b></span> <span class="text">Καὶ ἐμβάντι αὐτῷ εἰς τὸ πλοῖον ἠκολούθησαν αὐτῷ οἱ μαθηταὶ αὐτοῦ.&nbsp;&nbsp;</span>
<span class="ver"><b>24</b></span> <span class="text">καὶ ἰδοὺ σεισμὸς μέγας ἐγένετο ἐν τῇ θαλάσσῃ, ὥστε τὸ πλοῖον καλύπτεσθαι ὑπὸ τῶν κυμάτων, αὐτὸς δὲ ἐκάθευδεν.&nbsp;&nbsp;</span>
<span class="ver"><b>25</b></span> <span class="text">καὶ προσελθόντες ἤγειραν αὐτὸν λέγοντες·&nbsp;&nbsp; κύριε, σῶσον, ἀπολλύμεθα.&nbsp;&nbsp;</span>
<span class="ver"><b>26</b></span> <span class="text">καὶ λέγει αὐτοῖς·&nbsp;&nbsp; τί δειλοί ἐστε, ὀλιγόπιστοι;&nbsp;&nbsp; τότε ἐγερθεὶς ἐπετίμησεν τοῖς ἀνέμοις καὶ τῇ θαλάσσῃ, καὶ ἐγένετο γαλήνη μεγάλη.&nbsp;&nbsp;</span>
<span class="ver"><b>27</b></span> <span class="text">οἱ δὲ ἄνθρωποι ἐθαύμασαν λέγοντες·&nbsp;&nbsp; ποταπός ἐστιν οὗτος ὅτι καὶ οἱ ἄνεμοι καὶ ἡ θάλασσα αὐτῷ ὑπακούουσιν;&nbsp;&nbsp;</span>
<span class="ver"><b>28</b></span> <span class="text">Καὶ ἐλθόντος αὐτοῦ εἰς τὸ πέραν εἰς τὴν χώραν τῶν Γαδαρηνῶν ὑπήντησαν αὐτῷ δύο δαιμονιζόμενοι ἐκ τῶν μνημείων ἐξερχόμενοι, χαλεποὶ λίαν, ὥστε μὴ ἰσχύειν τινὰ παρελθεῖν διὰ τῆς ὁδοῦ ἐκείνης.&nbsp;&nbsp;</span>
<span class="ver"><b>29</b></span> <span class="text">καὶ ἰδοὺ ἔκραξαν λέγοντες·&nbsp;&nbsp; τί ἡμῖν καὶ σοί, υἱὲ τοῦ θεοῦ;&nbsp;&nbsp; ἦλθες ὧδε πρὸ καιροῦ βασανίσαι ἡμᾶς;&nbsp;&nbsp;</span>
<span class="ver"><b>30</b></span> <span class="text">ἦν δὲ μακρὰν ἀπ᾽ αὐτῶν ἀγέλη χοίρων πολλῶν βοσκομένη.&nbsp;&nbsp;</span>
<span class="ver"><b>31</b></span> <span class="text">οἱ δὲ δαίμονες παρεκάλουν αὐτὸν λέγοντες·&nbsp;&nbsp; εἰ ἐκβάλλεις ἡμᾶς, ἀπόστειλον ἡμᾶς εἰς τὴν ἀγέλην τῶν χοίρων.&nbsp;&nbsp;</span>
<span class="ver"><b>32</b></span> <span class="text">καὶ εἶπεν αὐτοῖς·&nbsp;&nbsp; ὑπάγετε.&nbsp;&nbsp; οἱ δὲ ἐξελθόντες ἀπῆλθον εἰς τοὺς χοίρους·&nbsp;&nbsp; καὶ ἰδοὺ ὥρμησεν πᾶσα ἡ ἀγέλη κατὰ τοῦ κρημνοῦ εἰς τὴν θάλασσαν καὶ ἀπέθανον ἐν τοῖς ὕδασιν.&nbsp;&nbsp;</span>
<span class="ver"><b>33</b></span> <span class="text">οἱ δὲ βόσκοντες ἔφυγον, καὶ ἀπελθόντες εἰς τὴν πόλιν ἀπήγγειλαν πάντα καὶ τὰ τῶν δαιμονιζομένων.&nbsp;&nbsp;</span>
<span class="ver"><b>34</b></span> <span class="text">καὶ ἰδοὺ πᾶσα ἡ πόλις ἐξῆλθεν εἰς ὑπάντησιν τῷ Ἰησοῦ καὶ ἰδόντες αὐτὸν παρεκάλεσαν ὅπως μεταβῇ ἀπὸ τῶν ὁρίων αὐτῶν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;9</div>
<span class="ver"><b>1</b></span> <span class="text">Καὶ ἐμβὰς εἰς πλοῖον διεπέρασεν καὶ ἦλθεν εἰς τὴν ἰδίαν πόλιν.&nbsp;&nbsp;</span>
<span class="ver"><b>2</b></span> <span class="text">καὶ ἰδοὺ προσέφερον αὐτῷ παραλυτικὸν ἐπὶ κλίνης βεβλημένον.&nbsp;&nbsp; καὶ ἰδὼν ὁ Ἰησοῦς τὴν πίστιν αὐτῶν εἶπεν τῷ παραλυτικῷ·&nbsp;&nbsp; θάρσει, τέκνον, ἀφίενταί σου αἱ ἁμαρτίαι.&nbsp;&nbsp;</span>
<span class="ver"><b>3</b></span> <span class="text">Καὶ ἰδού τινες τῶν γραμματέων εἶπον ἐν ἑαυτοῖς·&nbsp;&nbsp; οὗτος βλασφημεῖ.&nbsp;&nbsp;</span>
<span class="ver"><b>4</b></span> <span class="text">καὶ ἰδὼν ὁ Ἰησοῦς τὰς ἐνθυμήσεις αὐτῶν εἶπεν·&nbsp;&nbsp; ἱνατί ἐνθυμεῖσθε πονηρὰ ἐν ταῖς καρδίαις ὑμῶν;&nbsp;&nbsp;</span>
<span class="ver"><b>5</b></span> <span class="text">τί γάρ ἐστιν εὐκοπώτερον, εἰπεῖν·&nbsp;&nbsp; ἀφίενταί σου αἱ ἁμαρτίαι, ἢ εἰπεῖν·&nbsp;&nbsp; ἔγειρε καὶ περιπάτει;&nbsp;&nbsp;</span>
<span class="ver"><b>6</b></span> <span class="text">ἵνα δὲ εἰδῆτε ὅτι ἐξουσίαν ἔχει ὁ υἱὸς τοῦ ἀνθρώπου ἐπὶ τῆς γῆς ἀφιέναι ἁμαρτίας – τότε λέγει τῷ παραλυτικῷ·&nbsp;&nbsp; ἐγερθεὶς ἆρόν σου τὴν κλίνην καὶ ὕπαγε εἰς τὸν οἶκόν σου.&nbsp;&nbsp;</span>
<span class="ver"><b>7</b></span> <span class="text">καὶ ἐγερθεὶς ἀπῆλθεν εἰς τὸν οἶκον αὐτοῦ.&nbsp;&nbsp;</span>
<span class="ver"><b>8</b></span> <span class="text">ἰδόντες δὲ οἱ ὄχλοι ἐφοβήθησαν καὶ ἐδόξασαν τὸν θεὸν τὸν δόντα ἐξουσίαν τοιαύτην τοῖς ἀνθρώποις.&nbsp;&nbsp;</span>
<span class="ver"><b>9</b></span> <span class="text">Καὶ παράγων ὁ Ἰησοῦς ἐκεῖθεν εἶδεν ἄνθρωπον καθήμενον ἐπὶ τὸ τελώνιον, Μαθθαῖον λεγόμενον, καὶ λέγει αὐτῷ·&nbsp;&nbsp; ἀκολούθει μοι.&nbsp;&nbsp; καὶ ἀναστὰς ἠκολούθησεν αὐτῷ.&nbsp;&nbsp;</span>
<span class="ver"><b>10</b></span> <span class="text">καὶ ἐγένετο αὐτοῦ ἀνακειμένου ἐν τῇ οἰκίᾳ, καὶ ἰδοὺ πολλοὶ τελῶναι καὶ ἁμαρτωλοὶ ἐλθόντες συνανέκειντο τῷ Ἰησοῦ καὶ τοῖς μαθηταῖς αὐτοῦ.&nbsp;&nbsp;</span>
<span class="ver"><b>11</b></span> <span class="text">καὶ ἰδόντες οἱ Φαρισαῖοι ἔλεγον τοῖς μαθηταῖς αὐτοῦ·&nbsp;&nbsp; διὰ τί μετὰ τῶν τελωνῶν καὶ ἁμαρτωλῶν ἐσθίει ὁ διδάσκαλος ὑμῶν;&nbsp;&nbsp;</span>
<span class="ver"><b>12</b></span> <span class="text">Ὁ δὲ ἀκούσας εἶπεν·&nbsp;&nbsp; οὐ χρείαν ἔχουσιν οἱ ἰσχύοντες ἰατροῦ ἀλλὰ οἱ κακῶς ἔχοντες.&nbsp;&nbsp;</span>
<span class="ver"><b>13</b></span> <span class="text">πορευθέντες δὲ μάθετε τί ἐστιν·&nbsp;&nbsp; ἔλεος θέλω καὶ οὐ θυσίαν·&nbsp;&nbsp; οὐ γὰρ ἦλθον καλέσαι δικαίους ἀλλὰ ἁμαρτωλούς.&nbsp;&nbsp;</span>
<span class="ver"><b>14</b></span> <span class="text">Τότε προσέρχονται αὐτῷ οἱ μαθηταὶ Ἰωάννου λέγοντες·&nbsp;&nbsp; διὰ τί ἡμεῖς καὶ οἱ Φαρισαῖοι νηστεύομεν πολλά, οἱ δὲ μαθηταί σου οὐ νηστεύουσιν;&nbsp;&nbsp;</span>
<span class="ver"><b>15</b></span> <span class="text">καὶ εἶπεν αὐτοῖς ὁ Ἰησοῦς·&nbsp;&nbsp; μὴ δύνανται οἱ υἱοὶ τοῦ νυμφῶνος πενθεῖν ἐφ᾽ ὅσον μετ᾽ αὐτῶν ἐστιν ὁ νυμφίος;&nbsp;&nbsp; ἐλεύσονται δὲ ἡμέραι ὅταν ἀπαρθῇ ἀπ᾽ αὐτῶν ὁ νυμφίος, καὶ τότε νηστεύσουσιν.&nbsp;&nbsp;</span>
<span class="ver"><b>16</b></span> <span class="text">οὐδεὶς δὲ ἐπιβάλλει ἐπίβλημα ῥάκους ἀγνάφου ἐπὶ ἱματίῳ παλαιῷ·&nbsp;&nbsp; αἴρει γὰρ τὸ πλήρωμα αὐτοῦ ἀπὸ τοῦ ἱματίου καὶ χεῖρον σχίσμα γίνεται.&nbsp;&nbsp;</span>
<span class="ver"><b>17</b></span> <span class="text">οὐδὲ βάλλουσιν οἶνον νέον εἰς ἀσκοὺς παλαιούς·&nbsp;&nbsp; εἰ δὲ μή γε, ῥήγνυνται οἱ ἀσκοὶ καὶ ὁ οἶνος ἐκχεῖται καὶ οἱ ἀσκοὶ ἀπόλλυνται·&nbsp;&nbsp; ἀλλὰ βάλλουσιν οἶνον νέον εἰς ἀσκοὺς καινούς, καὶ ἀμφότεροι συντηροῦνται.&nbsp;&nbsp;</span>
<span class="ver"><b>18</b></span> <span class="text">Ταῦτα αὐτοῦ λαλοῦντος αὐτοῖς, ἰδοὺ ἄρχων εἷς προσελθὼν προσεκύνει αὐτῷ λέγων ὅτι ἡ θυγάτηρ μου ἄρτι ἐτελεύτησεν·&nbsp;&nbsp; ἀλλὰ ἐλθὼν ἐπίθες τὴν χεῖρά σου ἐπ᾽ αὐτήν, καὶ ζήσεται.&nbsp;&nbsp;</span>
<span class="ver"><b>19</b></span> <span class="text">καὶ ἐγερθεὶς ὁ Ἰησοῦς ἠκολούθησεν αὐτῷ καὶ οἱ μαθηταὶ αὐτοῦ.&nbsp;&nbsp;</span>
<span class="ver"><b>20</b></span> <span class="text">Καὶ ἰδοὺ γυνὴ αἱμορροοῦσα δώδεκα ἔτη προσελθοῦσα ὄπισθεν ἥψατο τοῦ κρασπέδου τοῦ ἱματίου αὐτοῦ·&nbsp;&nbsp;</span>
<span class="ver"><b>21</b></span> <span class="text">ἔλεγεν γὰρ ἐν ἑαυτῇ·&nbsp;&nbsp; ἐὰν μόνον ἅψωμαι τοῦ ἱματίου αὐτοῦ σωθήσομαι.&nbsp;&nbsp;</span>
<span class="ver"><b>22</b></span> <span class="text">ὁ δὲ Ἰησοῦς στραφεὶς καὶ ἰδὼν αὐτὴν εἶπεν·&nbsp;&nbsp; θάρσει, θύγατερ·&nbsp;&nbsp; ἡ πίστις σου σέσωκέν σε.&nbsp;&nbsp; καὶ ἐσώθη ἡ γυνὴ ἀπὸ τῆς ὥρας ἐκείνης.&nbsp;&nbsp;</span>
<span class="ver"><b>23</b></span> <span class="text">Καὶ ἐλθὼν ὁ Ἰησοῦς εἰς τὴν οἰκίαν τοῦ ἄρχοντος καὶ ἰδὼν τοὺς αὐλητὰς καὶ τὸν ὄχλον θορυβούμενον</span>
<span class="ver"><b>24</b></span> <span class="text">ἔλεγεν·&nbsp;&nbsp; ἀναχωρεῖτε, οὐ γὰρ ἀπέθανεν τὸ κοράσιον ἀλλὰ καθεύδει.&nbsp;&nbsp; καὶ κατεγέλων αὐτοῦ.&nbsp;&nbsp;</span>
<span class="ver"><b>25</b></span> <span class="text">ὅτε δὲ ἐξεβλήθη ὁ ὄχλος εἰσελθὼν ἐκράτησεν τῆς χειρὸς αὐτῆς, καὶ ἠγέρθη τὸ κοράσιον.&nbsp;&nbsp;</span>
<span class="ver"><b>26</b></span> <span class="text">καὶ ἐξῆλθεν ἡ φήμη αὕτη εἰς ὅλην τὴν γῆν ἐκείνην.&nbsp;&nbsp;</span>
<span class="ver"><b>27</b></span> <span class="text">Καὶ παράγοντι ἐκεῖθεν τῷ Ἰησοῦ ἠκολούθησαν αὐτῷ δύο τυφλοὶ κράζοντες καὶ λέγοντες·&nbsp;&nbsp; ἐλέησον ἡμᾶς, υἱὸς Δαυίδ.&nbsp;&nbsp;</span>
<span class="ver"><b>28</b></span> <span class="text">ἐλθόντι δὲ εἰς τὴν οἰκίαν προσῆλθον αὐτῷ οἱ τυφλοί, καὶ λέγει αὐτοῖς ὁ Ἰησοῦς·&nbsp;&nbsp; πιστεύετε ὅτι δύναμαι τοῦτο ποιῆσαι;&nbsp;&nbsp; λέγουσιν αὐτῷ·&nbsp;&nbsp; ναὶ κύριε.&nbsp;&nbsp;</span>
<span class="ver"><b>29</b></span> <span class="text">τότε ἥψατο τῶν ὀφθαλμῶν αὐτῶν λέγων·&nbsp;&nbsp; κατὰ τὴν πίστιν ὑμῶν γενηθήτω ὑμῖν.&nbsp;&nbsp;</span>
<span class="ver"><b>30</b></span> <span class="text">καὶ ἠνεῴχθησαν αὐτῶν οἱ ὀφθαλμοί.&nbsp;&nbsp; καὶ ἐνεβριμήθη αὐτοῖς ὁ Ἰησοῦς λέγων·&nbsp;&nbsp; ὁρᾶτε μηδεὶς γινωσκέτω.&nbsp;&nbsp;</span>
<span class="ver"><b>31</b></span> <span class="text">οἱ δὲ ἐξελθόντες διεφήμισαν αὐτὸν ἐν ὅλῃ τῇ γῇ ἐκείνῃ.&nbsp;&nbsp;</span>
<span class="ver"><b>32</b></span> <span class="text">Αὐτῶν δὲ ἐξερχομένων ἰδοὺ προσήνεγκαν αὐτῷ ἄνθρωπον κωφὸν δαιμονιζόμενον.&nbsp;&nbsp;</span>
<span class="ver"><b>33</b></span> <span class="text">καὶ ἐκβληθέντος τοῦ δαιμονίου ἐλάλησεν ὁ κωφός.&nbsp;&nbsp; καὶ ἐθαύμασαν οἱ ὄχλοι λέγοντες·&nbsp;&nbsp; οὐδέποτε ἐφάνη οὕτως ἐν τῷ Ἰσραήλ.&nbsp;&nbsp;</span>
<span class="ver"><b>34</b></span> <span class="text">οἱ δὲ Φαρισαῖοι ἔλεγον·&nbsp;&nbsp; ἐν τῷ ἄρχοντι τῶν δαιμονίων ἐκβάλλει τὰ δαιμόνια.&nbsp;&nbsp;</span>
<span class="ver"><b>35</b></span> <span class="text">Καὶ περιῆγεν ὁ Ἰησοῦς τὰς πόλεις πάσας καὶ τὰς κώμας διδάσκων ἐν ταῖς συναγωγαῖς αὐτῶν καὶ κηρύσσων τὸ εὐαγγέλιον τῆς βασιλείας καὶ θεραπεύων πᾶσαν νόσον καὶ πᾶσαν μαλακίαν.&nbsp;&nbsp;</span>
<span class="ver"><b>36</b></span> <span class="text">Ἰδὼν δὲ τοὺς ὄχλους ἐσπλαγχνίσθη περὶ αὐτῶν, ὅτι ἦσαν ἐσκυλμένοι καὶ ἐρριμμένοι ὡσεὶ πρόβατα μὴ ἔχοντα ποιμένα.&nbsp;&nbsp;</span>
<span class="ver"><b>37</b></span> <span class="text">τότε λέγει τοῖς μαθηταῖς αὐτοῦ·&nbsp;&nbsp; ὁ μὲν θερισμὸς πολύς, οἱ δὲ ἐργάται ὀλίγοι·&nbsp;&nbsp;</span>
<span class="ver"><b>38</b></span> <span class="text">δεήθητε οὖν τοῦ κυρίου τοῦ θερισμοῦ ὅπως ἐκβάλῃ ἐργάτας εἰς τὸν θερισμὸν αὐτοῦ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;10</div>
<span class="ver"><b>1</b></span> <span class="text">Καὶ προσκαλεσάμενος τοὺς δώδεκα μαθητὰς αὐτοῦ ἔδωκεν αὐτοῖς ἐξουσίαν πνευμάτων ἀκαθάρτων ὥστε ἐκβάλλειν αὐτὰ καὶ θεραπεύειν πᾶσαν νόσον καὶ πᾶσαν μαλακίαν.&nbsp;&nbsp;</span>
<span class="ver"><b>2</b></span> <span class="text">Τῶν δὲ δώδεκα ἀποστόλων τὰ ὀνόματά ἐστιν ταῦτα·&nbsp;&nbsp; πρῶτος Σίμων ὁ λεγόμενος Πέτρος καὶ Ἀνδρέας ὁ ἀδελφὸς αὐτοῦ, καὶ Ἰάκωβος ὁ τοῦ Ζεβεδαίου καὶ Ἰωάννης ὁ ἀδελφὸς αὐτοῦ,</span>
<span class="ver"><b>3</b></span> <span class="text">Φίλιππος καὶ Βαρθολομαῖος, Θωμᾶς καὶ Μαθθαῖος ὁ τελώνης, Ἰάκωβος ὁ τοῦ Ἁλφαίου καὶ Θαδδαῖος,</span>
<span class="ver"><b>4</b></span> <span class="text">Σίμων ὁ Καναναῖος καὶ Ἰούδας ὁ Ἰσκαριώτης ὁ καὶ παραδοὺς αὐτόν.&nbsp;&nbsp;</span>
<span class="ver"><b>5</b></span> <span class="text">Τούτους τοὺς δώδεκα ἀπέστειλεν ὁ Ἰησοῦς παραγγείλας αὐτοῖς λέγων·&nbsp;&nbsp; εἰς ὁδὸν ἐθνῶν μὴ ἀπέλθητε καὶ εἰς πόλιν Σαμαρειτῶν μὴ εἰσέλθητε·&nbsp;&nbsp;</span>
<span class="ver"><b>6</b></span> <span class="text">πορεύεσθε δὲ μᾶλλον πρὸς τὰ πρόβατα τὰ ἀπολωλότα οἴκου Ἰσραήλ.&nbsp;&nbsp;</span>
<span class="ver"><b>7</b></span> <span class="text">πορευόμενοι δὲ κηρύσσετε λέγοντες ὅτι ἤγγικεν ἡ βασιλεία τῶν οὐρανῶν.&nbsp;&nbsp;</span>
<span class="ver"><b>8</b></span> <span class="text">ἀσθενοῦντας θεραπεύετε, νεκροὺς ἐγείρετε, λεπροὺς καθαρίζετε, δαιμόνια ἐκβάλλετε·&nbsp;&nbsp; δωρεὰν ἐλάβετε, δωρεὰν δότε.&nbsp;&nbsp;</span>
<span class="ver"><b>9</b></span> <span class="text">Μὴ κτήσησθε χρυσὸν μηδὲ ἄργυρον μηδὲ χαλκὸν εἰς τὰς ζώνας ὑμῶν,</span>
<span class="ver"><b>10</b></span> <span class="text">μὴ πήραν εἰς ὁδὸν μηδὲ δύο χιτῶνας μηδὲ ὑποδήματα μηδὲ ῥάβδον·&nbsp;&nbsp; ἄξιος γὰρ ὁ ἐργάτης τῆς τροφῆς αὐτοῦ.&nbsp;&nbsp;</span>
<span class="ver"><b>11</b></span> <span class="text">Εἰς ἣν δ᾽ ἂν πόλιν ἢ κώμην εἰσέλθητε, ἐξετάσατε τίς ἐν αὐτῇ ἄξιός ἐστιν·&nbsp;&nbsp; κἀκεῖ μείνατε ἕως ἂν ἐξέλθητε.&nbsp;&nbsp;</span>
<span class="ver"><b>12</b></span> <span class="text">εἰσερχόμενοι δὲ εἰς τὴν οἰκίαν ἀσπάσασθε αὐτήν·&nbsp;&nbsp;</span>
<span class="ver"><b>13</b></span> <span class="text">καὶ ἐὰν μὲν ᾖ ἡ οἰκία ἀξία, ἐλθάτω ἡ εἰρήνη ὑμῶν ἐπ᾽ αὐτήν, ἐὰν δὲ μὴ ᾖ ἀξία, ἡ εἰρήνη ὑμῶν πρὸς ὑμᾶς ἐπιστραφήτω.&nbsp;&nbsp;</span>
<span class="ver"><b>14</b></span> <span class="text">καὶ ὃς ἂν μὴ δέξηται ὑμᾶς μηδὲ ἀκούσῃ τοὺς λόγους ὑμῶν, ἐξερχόμενοι ἔξω τῆς οἰκίας ἢ τῆς πόλεως ἐκείνης ἐκτινάξατε τὸν κονιορτὸν τῶν ποδῶν ὑμῶν.&nbsp;&nbsp;</span>
<span class="ver"><b>15</b></span> <span class="text">ἀμὴν λέγω ὑμῖν, ἀνεκτότερον ἔσται γῇ Σοδόμων καὶ Γομόρρων ἐν ἡμέρᾳ κρίσεως ἢ τῇ πόλει ἐκείνῃ.&nbsp;&nbsp;</span>
<span class="ver"><b>16</b></span> <span class="text">Ἰδοὺ ἐγὼ ἀποστέλλω ὑμᾶς ὡς πρόβατα ἐν μέσῳ λύκων·&nbsp;&nbsp; γίνεσθε οὖν φρόνιμοι ὡς οἱ ὄφεις καὶ ἀκέραιοι ὡς αἱ περιστεραί.&nbsp;&nbsp;</span>
<span class="ver"><b>17</b></span> <span class="text">Προσέχετε δὲ ἀπὸ τῶν ἀνθρώπων·&nbsp;&nbsp; παραδώσουσιν γὰρ ὑμᾶς εἰς συνέδρια καὶ ἐν ταῖς συναγωγαῖς αὐτῶν μαστιγώσουσιν ὑμᾶς·&nbsp;&nbsp;</span>
<span class="ver"><b>18</b></span> <span class="text">καὶ ἐπὶ ἡγεμόνας δὲ καὶ βασιλεῖς ἀχθήσεσθε ἕνεκεν ἐμοῦ εἰς μαρτύριον αὐτοῖς καὶ τοῖς ἔθνεσιν.&nbsp;&nbsp;</span>
<span class="ver"><b>19</b></span> <span class="text">ὅταν δὲ παραδῶσιν ὑμᾶς, μὴ μεριμνήσητε πῶς ἢ τί λαλήσητε·&nbsp;&nbsp; δοθήσεται γὰρ ὑμῖν ἐν ἐκείνῃ τῇ ὥρᾳ τί λαλήσητε·&nbsp;&nbsp;</span>
<span class="ver"><b>20</b></span> <span class="text">οὐ γὰρ ὑμεῖς ἐστε οἱ λαλοῦντες ἀλλὰ τὸ πνεῦμα τοῦ πατρὸς ὑμῶν τὸ λαλοῦν ἐν ὑμῖν.&nbsp;&nbsp;</span>
<span class="ver"><b>21</b></span> <span class="text">Παραδώσει δὲ ἀδελφὸς ἀδελφὸν εἰς θάνατον καὶ πατὴρ τέκνον, καὶ ἐπαναστήσονται τέκνα ἐπὶ γονεῖς καὶ θανατώσουσιν αὐτούς.&nbsp;&nbsp;</span>
<span class="ver"><b>22</b></span> <span class="text">καὶ ἔσεσθε μισούμενοι ὑπὸ πάντων διὰ τὸ ὄνομά μου·&nbsp;&nbsp; ὁ δὲ ὑπομείνας εἰς τέλος οὗτος σωθήσεται.&nbsp;&nbsp;</span>
<span class="ver"><b>23</b></span> <span class="text">Ὅταν δὲ διώκωσιν ὑμᾶς ἐν τῇ πόλει ταύτῃ, φεύγετε εἰς τὴν ἑτέραν·&nbsp;&nbsp; ἀμὴν γὰρ λέγω ὑμῖν, οὐ μὴ τελέσητε τὰς πόλεις τοῦ Ἰσραὴλ ἕως ἂν ἔλθῃ ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>24</b></span> <span class="text">Οὐκ ἔστιν μαθητὴς ὑπὲρ τὸν διδάσκαλον οὐδὲ δοῦλος ὑπὲρ τὸν κύριον αὐτοῦ.&nbsp;&nbsp;</span>
<span class="ver"><b>25</b></span> <span class="text">ἀρκετὸν τῷ μαθητῇ ἵνα γένηται ὡς ὁ διδάσκαλος αὐτοῦ καὶ ὁ δοῦλος ὡς ὁ κύριος αὐτοῦ.&nbsp;&nbsp; εἰ τὸν οἰκοδεσπότην Βεελζεβοὺλ ἐπεκάλεσαν, πόσῳ μᾶλλον τοὺς οἰκιακοὺς αὐτοῦ.&nbsp;&nbsp;</span>
<span class="ver"><b>26</b></span> <span class="text">Μὴ οὖν φοβηθῆτε αὐτούς·&nbsp;&nbsp; οὐδὲν γάρ ἐστιν κεκαλυμμένον ὃ οὐκ ἀποκαλυφθήσεται καὶ κρυπτὸν ὃ οὐ γνωσθήσεται.&nbsp;&nbsp;</span>
<span class="ver"><b>27</b></span> <span class="text">ὃ λέγω ὑμῖν ἐν τῇ σκοτίᾳ εἴπατε ἐν τῷ φωτί, καὶ ὃ εἰς τὸ οὖς ἀκούετε κηρύξατε ἐπὶ τῶν δωμάτων.&nbsp;&nbsp;</span>
<span class="ver"><b>28</b></span> <span class="text">Καὶ μὴ φοβεῖσθε ἀπὸ τῶν ἀποκτεννόντων τὸ σῶμα, τὴν δὲ ψυχὴν μὴ δυναμένων ἀποκτεῖναι·&nbsp;&nbsp; φοβεῖσθε δὲ μᾶλλον τὸν δυνάμενον καὶ ψυχὴν καὶ σῶμα ἀπολέσαι ἐν γεέννῃ.&nbsp;&nbsp;</span>
<span class="ver"><b>29</b></span> <span class="text">οὐχὶ δύο στρουθία ἀσσαρίου πωλεῖται;&nbsp;&nbsp; καὶ ἓν ἐξ αὐτῶν οὐ πεσεῖται ἐπὶ τὴν γῆν ἄνευ τοῦ πατρὸς ὑμῶν.&nbsp;&nbsp;</span>
<span class="ver"><b>30</b></span> <span class="text">ὑμῶν δὲ καὶ αἱ τρίχες τῆς κεφαλῆς πᾶσαι ἠριθμημέναι εἰσίν.&nbsp;&nbsp;</span>
<span class="ver"><b>31</b></span> <span class="text">μὴ οὖν φοβεῖσθε·&nbsp;&nbsp; πολλῶν στρουθίων διαφέρετε ὑμεῖς.&nbsp;&nbsp;</span>
<span class="ver"><b>32</b></span> <span class="text">Πᾶς οὖν ὅστις ὁμολογήσει ἐν ἐμοὶ ἔμπροσθεν τῶν ἀνθρώπων, ὁμολογήσω κἀγὼ ἐν αὐτῷ ἔμπροσθεν τοῦ πατρός μου τοῦ ἐν οὐρανοῖς·&nbsp;&nbsp;</span>
<span class="ver"><b>33</b></span> <span class="text">ὅστις δ᾽ ἂν ἀρνήσηταί με ἔμπροσθεν τῶν ἀνθρώπων, ἀρνήσομαι κἀγὼ αὐτὸν ἔμπροσθεν τοῦ πατρός μου τοῦ ἐν οὐρανοῖς.&nbsp;&nbsp;</span>
<span class="ver"><b>34</b></span> <span class="text">Μὴ νομίσητε ὅτι ἦλθον βαλεῖν εἰρήνην ἐπὶ τὴν γῆν·&nbsp;&nbsp; οὐκ ἦλθον βαλεῖν εἰρήνην ἀλλὰ μάχαιραν.&nbsp;&nbsp;</span>
<span class="ver"><b>35</b></span> <span class="text">ἦλθον γὰρ διχάσαι ἄνθρωπον κατὰ τοῦ πατρὸς αὐτοῦ καὶ θυγατέρα κατὰ τῆς μητρὸς αὐτῆς καὶ νύμφην κατὰ τῆς πενθερᾶς αὐτῆς,</span>
<span class="ver"><b>36</b></span> <span class="text">καὶ ἐχθροὶ τοῦ ἀνθρώπου οἱ οἰκιακοὶ αὐτοῦ.&nbsp;&nbsp;</span>
<span class="ver"><b>37</b></span> <span class="text">Ὁ φιλῶν πατέρα ἢ μητέρα ὑπὲρ ἐμὲ οὐκ ἔστιν μου ἄξιος, καὶ ὁ φιλῶν υἱὸν ἢ θυγατέρα ὑπὲρ ἐμὲ οὐκ ἔστιν μου ἄξιος·&nbsp;&nbsp;</span>
<span class="ver"><b>38</b></span> <span class="text">καὶ ὃς οὐ λαμβάνει τὸν σταυρὸν αὐτοῦ καὶ ἀκολουθεῖ ὀπίσω μου, οὐκ ἔστιν μου ἄξιος.&nbsp;&nbsp;</span>
<span class="ver"><b>39</b></span> <span class="text">ὁ εὑρὼν τὴν ψυχὴν αὐτοῦ ἀπολέσει αὐτήν, καὶ ὁ ἀπολέσας τὴν ψυχὴν αὐτοῦ ἕνεκεν ἐμοῦ εὑρήσει αὐτήν.&nbsp;&nbsp;</span>
<span class="ver"><b>40</b></span> <span class="text">Ὁ δεχόμενος ὑμᾶς ἐμὲ δέχεται, καὶ ὁ ἐμὲ δεχόμενος δέχεται τὸν ἀποστείλαντά με.&nbsp;&nbsp;</span>
<span class="ver"><b>41</b></span> <span class="text">ὁ δεχόμενος προφήτην εἰς ὄνομα προφήτου μισθὸν προφήτου λήμψεται, καὶ ὁ δεχόμενος δίκαιον εἰς ὄνομα δικαίου μισθὸν δικαίου λήμψεται.&nbsp;&nbsp;</span>
<span class="ver"><b>42</b></span> <span class="text">καὶ ὃς ἐὰν ποτίσῃ ἕνα τῶν μικρῶν τούτων ποτήριον ψυχροῦ μόνον εἰς ὄνομα μαθητοῦ, ἀμὴν λέγω ὑμῖν, οὐ μὴ ἀπολέσῃ τὸν μισθὸν αὐτοῦ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;11</div>
<span class="ver"><b>1</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς διατάσσων τοῖς δώδεκα μαθηταῖς αὐτοῦ, μετέβη ἐκεῖθεν τοῦ διδάσκειν καὶ κηρύσσειν ἐν ταῖς πόλεσιν αὐτῶν.&nbsp;&nbsp;</span>
<span class="ver"><b>2</b></span> <span class="text">Ὁ δὲ Ἰωάννης ἀκούσας ἐν τῷ δεσμωτηρίῳ τὰ ἔργα τοῦ Χριστοῦ πέμψας διὰ τῶν μαθητῶν αὐτοῦ</span>
<span class="ver"><b>3</b></span> <span class="text">εἶπεν αὐτῷ·&nbsp;&nbsp; σὺ εἶ ὁ ἐρχόμενος ἢ ἕτερον προσδοκῶμεν;&nbsp;&nbsp;</span>
<span class="ver"><b>4</b></span> <span class="text">Καὶ ἀποκριθεὶς ὁ Ἰησοῦς εἶπεν αὐτοῖς·&nbsp;&nbsp; πορευθέντες ἀπαγγείλατε Ἰωάννῃ ἃ ἀκούετε καὶ βλέπετε·&nbsp;&nbsp;</span>
<span class="ver"><b>5</b></span> <span class="text">τυφλοὶ ἀναβλέπουσιν καὶ χωλοὶ περιπατοῦσιν, λεπροὶ καθαρίζονται καὶ κωφοὶ ἀκούουσιν, καὶ νεκροὶ ἐγείρονται καὶ πτωχοὶ εὐαγγελίζονται·&nbsp;&nbsp;</span>
<span class="ver"><b>6</b></span> <span class="text">καὶ μακάριός ἐστιν ὃς ἐὰν μὴ σκανδαλισθῇ ἐν ἐμοί.&nbsp;&nbsp;</span>
<span class="ver"><b>7</b></span> <span class="text">Τούτων δὲ πορευομένων ἤρξατο ὁ Ἰησοῦς λέγειν τοῖς ὄχλοις περὶ Ἰωάννου·&nbsp;&nbsp; τί ἐξήλθατε εἰς τὴν ἔρημον θεάσασθαι;&nbsp;&nbsp; κάλαμον ὑπὸ ἀνέμου σαλευόμενον;&nbsp;&nbsp;</span>
<span class="ver"><b>8</b></span> <span class="text">ἀλλὰ τί ἐξήλθατε ἰδεῖν;&nbsp;&nbsp; ἄνθρωπον ἐν μαλακοῖς ἠμφιεσμένον;&nbsp;&nbsp; ἰδοὺ οἱ τὰ μαλακὰ φοροῦντες ἐν τοῖς οἴκοις τῶν βασιλέων εἰσίν.&nbsp;&nbsp;</span>
<span class="ver"><b>9</b></span> <span class="text">ἀλλὰ τί ἐξήλθατε ἰδεῖν;&nbsp;&nbsp; προφήτην;&nbsp;&nbsp; ναὶ λέγω ὑμῖν, καὶ περισσότερον προφήτου.&nbsp;&nbsp;</span>
<span class="ver"><b>10</b></span> <span class="text">οὗτός ἐστιν περὶ οὗ γέγραπται·&nbsp;&nbsp; ἰδοὺ ἐγὼ ἀποστέλλω τὸν ἄγγελόν μου πρὸ προσώπου σου, ὃς κατασκευάσει τὴν ὁδόν σου ἔμπροσθέν σου.&nbsp;&nbsp;</span>
<span class="ver"><b>11</b></span> <span class="text">Ἀμὴν λέγω ὑμῖν·&nbsp;&nbsp; οὐκ ἐγήγερται ἐν γεννητοῖς γυναικῶν μείζων Ἰωάννου τοῦ βαπτιστοῦ·&nbsp;&nbsp; ὁ δὲ μικρότερος ἐν τῇ βασιλείᾳ τῶν οὐρανῶν μείζων αὐτοῦ ἐστιν.&nbsp;&nbsp;</span>
<span class="ver"><b>12</b></span> <span class="text">ἀπὸ δὲ τῶν ἡμερῶν Ἰωάννου τοῦ βαπτιστοῦ ἕως ἄρτι ἡ βασιλεία τῶν οὐρανῶν βιάζεται καὶ βιασταὶ ἁρπάζουσιν αὐτήν.&nbsp;&nbsp;</span>
<span class="ver"><b>13</b></span> <span class="text">πάντες γὰρ οἱ προφῆται καὶ ὁ νόμος ἕως Ἰωάννου ἐπροφήτευσαν·&nbsp;&nbsp;</span>
<span class="ver"><b>14</b></span> <span class="text">καὶ εἰ θέλετε δέξασθαι, αὐτός ἐστιν Ἠλείας ὁ μέλλων ἔρχεσθαι.&nbsp;&nbsp;</span>
<span class="ver"><b>15</b></span> <span class="text">ὁ ἔχων ὦτα ἀκούειν, ἀκουέτω.&nbsp;&nbsp;</span>
<span class="ver"><b>16</b></span> <span class="text">Τίνι δὲ ὁμοιώσω τὴν γενεὰν ταύτην;&nbsp;&nbsp; ὁμοία ἐστὶν παιδίοις καθημένοις ἐν ταῖς ἀγοραῖς ἃ προσφωνοῦντα τοῖς ἑτέροις</span>
<span class="ver"><b>17</b></span> <span class="text">λέγουσιν·&nbsp;&nbsp; ηὐλήσαμεν ὑμῖν καὶ οὐκ ὠρχήσασθε, ἐθρηνήσαμεν καὶ οὐκ ἐκόψασθε.&nbsp;&nbsp;</span>
<span class="ver"><b>18</b></span> <span class="text">ἦλθεν γὰρ Ἰωάννης μήτε ἐσθίων μήτε πίνων, καὶ λέγουσιν·&nbsp;&nbsp; δαιμόνιον ἔχει.&nbsp;&nbsp;</span>
<span class="ver"><b>19</b></span> <span class="text">ἦλθεν ὁ υἱὸς τοῦ ἀνθρώπου ἐσθίων καὶ πίνων, καὶ λέγουσιν·&nbsp;&nbsp; ἰδοὺ ἄνθρωπος φάγος καὶ οἰνοπότης, τελωνῶν φίλος καὶ ἁμαρτωλῶν.&nbsp;&nbsp; καὶ ἐδικαιώθη ἡ σοφία ἀπὸ τῶν ἔργων αὐτῆς.&nbsp;&nbsp;</span>
<span class="ver"><b>20</b></span> <span class="text">Τότε ἤρξατο ὀνειδίζειν τὰς πόλεις ἐν αἷς ἐγένοντο αἱ πλεῖσται δυνάμεις αὐτοῦ, ὅτι οὐ μετενόησαν·&nbsp;&nbsp;</span>
<span class="ver"><b>21</b></span> <span class="text">οὐαί σοι, Χοραζείν, οὐαί σοι, Βηθσαϊδά·&nbsp;&nbsp; ὅτι εἰ ἐν Τύρῳ καὶ Σιδῶνι ἐγένοντο αἱ δυνάμεις αἱ γενόμεναι ἐν ὑμῖν, πάλαι ἂν ἐν σάκκῳ καὶ σποδῷ μετενόησαν.&nbsp;&nbsp;</span>
<span class="ver"><b>22</b></span> <span class="text">πλὴν λέγω ὑμῖν, Τύρῳ καὶ Σιδῶνι ἀνεκτότερον ἔσται ἐν ἡμέρᾳ κρίσεως ἢ ὑμῖν.&nbsp;&nbsp;</span>
<span class="ver"><b>23</b></span> <span class="text">καὶ σύ, Καφαρναούμ, μὴ ἕως οὐρανοῦ ὑψωθήσῃ;&nbsp;&nbsp; ἕως ᾅδου καταβήσῃ·&nbsp;&nbsp; ὅτι εἰ ἐν Σοδόμοις ἐγενήθησαν αἱ δυνάμεις αἱ γενόμεναι ἐν σοί, ἔμεινεν ἂν μέχρι τῆς σήμερον.&nbsp;&nbsp;</span>
<span class="ver"><b>24</b></span> <span class="text">πλὴν λέγω ὑμῖν ὅτι γῇ Σοδόμων ἀνεκτότερον ἔσται ἐν ἡμέρᾳ κρίσεως ἢ σοί.&nbsp;&nbsp;</span>
<span class="ver"><b>25</b></span> <span class="text">Ἐν ἐκείνῳ τῷ καιρῷ ἀποκριθεὶς ὁ Ἰησοῦς εἶπεν·&nbsp;&nbsp; ἐξομολογοῦμαί σοι, πάτερ, κύριε τοῦ οὐρανοῦ καὶ τῆς γῆς, ὅτι ἔκρυψας ταῦτα ἀπὸ σοφῶν καὶ συνετῶν καὶ ἀπεκάλυψας αὐτὰ νηπίοις·&nbsp;&nbsp;</span>
<span class="ver"><b>26</b></span> <span class="text">ναὶ ὁ πατήρ, ὅτι οὕτως εὐδοκία ἐγένετο ἔμπροσθέν σου.&nbsp;&nbsp;</span>
<span class="ver"><b>27</b></span> <span class="text">Πάντα μοι παρεδόθη ὑπὸ τοῦ πατρός μου, καὶ οὐδεὶς ἐπιγινώσκει τὸν υἱὸν εἰ μὴ ὁ πατήρ, οὐδὲ τὸν πατέρα τις ἐπιγινώσκει εἰ μὴ ὁ υἱὸς καὶ ᾧ ἐὰν βούληται ὁ υἱὸς ἀποκαλύψαι.&nbsp;&nbsp;</span>
<span class="ver"><b>28</b></span> <span class="text">Δεῦτε πρός με πάντες οἱ κοπιῶντες καὶ πεφορτισμένοι, κἀγὼ ἀναπαύσω ὑμᾶς.&nbsp;&nbsp;</span>
<span class="ver"><b>29</b></span> <span class="text">ἄρατε τὸν ζυγόν μου ἐφ᾽ ὑμᾶς καὶ μάθετε ἀπ᾽ ἐμοῦ, ὅτι πραΰς εἰμι καὶ ταπεινὸς τῇ καρδίᾳ, καὶ εὑρήσετε ἀνάπαυσιν ταῖς ψυχαῖς ὑμῶν·&nbsp;&nbsp;</span>
<span class="ver"><b>30</b></span> <span class="text">ὁ γὰρ ζυγός μου χρηστὸς καὶ τὸ φορτίον μου ἐλαφρόν ἐστιν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;12</div>
<span class="ver"><b>1</b></span> <span class="text">Ἐν ἐκείνῳ τῷ καιρῷ ἐπορεύθη ὁ Ἰησοῦς τοῖς σάββασιν διὰ τῶν σπορίμων·&nbsp;&nbsp; οἱ δὲ μαθηταὶ αὐτοῦ ἐπείνασαν καὶ ἤρξαντο τίλλειν στάχυας καὶ ἐσθίειν.&nbsp;&nbsp;</span>
<span class="ver"><b>2</b></span> <span class="text">οἱ δὲ Φαρισαῖοι ἰδόντες εἶπαν αὐτῷ·&nbsp;&nbsp; ἰδοὺ οἱ μαθηταί σου ποιοῦσιν ὃ οὐκ ἔξεστιν ποιεῖν ἐν σαββάτῳ.&nbsp;&nbsp;</span>
<span class="ver"><b>3</b></span> <span class="text">ὁ δὲ εἶπεν αὐτοῖς·&nbsp;&nbsp; οὐκ ἀνέγνωτε τί ἐποίησεν Δαυὶδ ὅτε ἐπείνασεν καὶ οἱ μετ᾽ αὐτοῦ,</span>
<span class="ver"><b>4</b></span> <span class="text">πῶς εἰσῆλθεν εἰς τὸν οἶκον τοῦ θεοῦ καὶ τοὺς ἄρτους τῆς προθέσεως ἔφαγεν, ὃ οὐκ ἐξὸν ἦν αὐτῷ φαγεῖν οὐδὲ τοῖς μετ᾽ αὐτοῦ εἰ μὴ τοῖς ἱερεῦσιν μόνοις;&nbsp;&nbsp;</span>
<span class="ver"><b>5</b></span> <span class="text">ἢ οὐκ ἀνέγνωτε ἐν τῷ νόμῳ ὅτι τοῖς σάββασιν οἱ ἱερεῖς ἐν τῷ ἱερῷ τὸ σάββατον βεβηλοῦσιν καὶ ἀναίτιοί εἰσιν;&nbsp;&nbsp;</span>
<span class="ver"><b>6</b></span> <span class="text">λέγω δὲ ὑμῖν ὅτι τοῦ ἱεροῦ μεῖζόν ἐστιν ὧδε.&nbsp;&nbsp;</span>
<span class="ver"><b>7</b></span> <span class="text">εἰ δὲ ἐγνώκειτε τί ἐστιν·&nbsp;&nbsp; ἔλεος θέλω καὶ οὐ θυσίαν, οὐκ ἂν κατεδικάσατε τοὺς ἀναιτίους.&nbsp;&nbsp;</span>
<span class="ver"><b>8</b></span> <span class="text">κύριος γάρ ἐστιν τοῦ σαββάτου ὁ υἱὸς τοῦ ἀνθρώπου.&nbsp;&nbsp;</span>
<span class="ver"><b>9</b></span> <span class="text">Καὶ μεταβὰς ἐκεῖθεν ἦλθεν εἰς τὴν συναγωγὴν αὐτῶν·&nbsp;&nbsp;</span>
<span class="ver"><b>10</b></span> <span class="text">καὶ ἰδοὺ ἄνθρωπος χεῖρα ἔχων ξηράν.&nbsp;&nbsp; καὶ ἐπηρώτησαν αὐτὸν λέγοντες·&nbsp;&nbsp; εἰ ἔξεστιν τοῖς σάββασιν θεραπεύειν;&nbsp;&nbsp; ἵνα κατηγορήσωσιν αὐτοῦ.&nbsp;&nbsp;</span>
<span class="ver"><b>11</b></span> <span class="text">ὁ δὲ εἶπεν αὐτοῖς·&nbsp;&nbsp; τίς ἔσται ἐξ ὑμῶν ἄνθρωπος ὃς ἕξει πρόβατον ἓν καὶ ἐὰν ἐμπέσῃ τοῦτο τοῖς σάββασιν εἰς βόθυνον, οὐχὶ κρατήσει αὐτὸ καὶ ἐγερεῖ;&nbsp;&nbsp;</span>
<span class="ver"><b>12</b></span> <span class="text">πόσῳ οὖν διαφέρει ἄνθρωπος προβάτου.&nbsp;&nbsp; ὥστε ἔξεστιν τοῖς σάββασιν καλῶς ποιεῖν.&nbsp;&nbsp;</span>
<span class="ver"><b>13</b></span> <span class="text">τότε λέγει τῷ ἀνθρώπῳ·&nbsp;&nbsp; ἔκτεινόν σου τὴν χεῖρα.&nbsp;&nbsp; καὶ ἐξέτεινεν καὶ ἀπεκατεστάθη ὑγιὴς ὡς ἡ ἄλλη.&nbsp;&nbsp;</span>
<span class="ver"><b>14</b></span> <span class="text">Ἐξελθόντες δὲ οἱ Φαρισαῖοι συμβούλιον ἔλαβον κατ᾽ αὐτοῦ ὅπως αὐτὸν ἀπολέσωσιν.&nbsp;&nbsp;</span>
<span class="ver"><b>15</b></span> <span class="text">Ὁ δὲ Ἰησοῦς γνοὺς ἀνεχώρησεν ἐκεῖθεν.&nbsp;&nbsp; καὶ ἠκολούθησαν αὐτῷ πολλοί, καὶ ἐθεράπευσεν αὐτοὺς πάντας</span>
<span class="ver"><b>16</b></span> <span class="text">καὶ ἐπετίμησεν αὐτοῖς ἵνα μὴ φανερὸν αὐτὸν ποιήσωσιν,</span>
<span class="ver"><b>17</b></span> <span class="text">ἵνα πληρωθῇ τὸ ῥηθὲν διὰ Ἠσαΐου τοῦ προφήτου λέγοντος·&nbsp;&nbsp;</span>
<span class="ver"><b>18</b></span> <span class="text">ἰδοὺ ὁ παῖς μου ὃν ᾑρέτισα, ὁ ἀγαπητός μου εἰς ὃν εὐδόκησεν ἡ ψυχή μου·&nbsp;&nbsp; θήσω τὸ πνεῦμά μου ἐπ᾽ αὐτόν, καὶ κρίσιν τοῖς ἔθνεσιν ἀπαγγελεῖ.&nbsp;&nbsp;</span>
<span class="ver"><b>19</b></span> <span class="text">οὐκ ἐρίσει οὐδὲ κραυγάσει, οὐδὲ ἀκούσει τις ἐν ταῖς πλατείαις τὴν φωνὴν αὐτοῦ.&nbsp;&nbsp;</span>
<span class="ver"><b>20</b></span> <span class="text">κάλαμον συντετριμμένον οὐ κατεάξει καὶ λίνον τυφόμενον οὐ σβέσει, ἕως ἂν ἐκβάλῃ εἰς νῖκος τὴν κρίσιν.&nbsp;&nbsp;</span>
<span class="ver"><b>21</b></span> <span class="text">καὶ τῷ ὀνόματι αὐτοῦ ἔθνη ἐλπιοῦσιν.&nbsp;&nbsp;</span>
<span class="ver"><b>22</b></span> <span class="text">Τότε προσηνέχθη αὐτῷ δαιμονιζόμενος τυφλὸς καὶ κωφός, καὶ ἐθεράπευσεν αὐτόν, ὥστε τὸν κωφὸν λαλεῖν καὶ βλέπειν.&nbsp;&nbsp;</span>
<span class="ver"><b>23</b></span> <span class="text">καὶ ἐξίσταντο πάντες οἱ ὄχλοι καὶ ἔλεγον·&nbsp;&nbsp; μήτι οὗτός ἐστιν ὁ υἱὸς Δαυίδ;&nbsp;&nbsp;</span>
<span class="ver"><b>24</b></span> <span class="text">οἱ δὲ Φαρισαῖοι ἀκούσαντες εἶπον·&nbsp;&nbsp; οὗτος οὐκ ἐκβάλλει τὰ δαιμόνια εἰ μὴ ἐν τῷ Βεελζεβοὺλ ἄρχοντι τῶν δαιμονίων.&nbsp;&nbsp;</span>
<span class="ver"><b>25</b></span> <span class="text">Εἰδὼς δὲ τὰς ἐνθυμήσεις αὐτῶν εἶπεν αὐτοῖς·&nbsp;&nbsp; πᾶσα βασιλεία μερισθεῖσα καθ᾽ ἑαυτῆς ἐρημοῦται καὶ πᾶσα πόλις ἢ οἰκία μερισθεῖσα καθ᾽ ἑαυτῆς οὐ σταθήσεται.&nbsp;&nbsp;</span>
<span class="ver"><b>26</b></span> <span class="text">καὶ εἰ ὁ σατανᾶς τὸν σατανᾶν ἐκβάλλει, ἐφ᾽ ἑαυτὸν ἐμερίσθη·&nbsp;&nbsp; πῶς οὖν σταθήσεται ἡ βασιλεία αὐτοῦ;&nbsp;&nbsp;</span>
<span class="ver"><b>27</b></span> <span class="text">καὶ εἰ ἐγὼ ἐν Βεελζεβοὺλ ἐκβάλλω τὰ δαιμόνια, οἱ υἱοὶ ὑμῶν ἐν τίνι ἐκβάλλουσιν;&nbsp;&nbsp; διὰ τοῦτο αὐτοὶ κριταὶ ἔσονται ὑμῶν.&nbsp;&nbsp;</span>
<span class="ver"><b>28</b></span> <span class="text">εἰ δὲ ἐν πνεύματι θεοῦ ἐγὼ ἐκβάλλω τὰ δαιμόνια, ἄρα ἔφθασεν ἐφ᾽ ὑμᾶς ἡ βασιλεία τοῦ θεοῦ.&nbsp;&nbsp;</span>
<span class="ver"><b>29</b></span> <span class="text">ἢ πῶς δύναταί τις εἰσελθεῖν εἰς τὴν οἰκίαν τοῦ ἰσχυροῦ καὶ τὰ σκεύη αὐτοῦ ἁρπάσαι, ἐὰν μὴ πρῶτον δήσῃ τὸν ἰσχυρόν;&nbsp;&nbsp; καὶ τότε τὴν οἰκίαν αὐτοῦ διαρπάσει.&nbsp;&nbsp;</span>
<span class="ver"><b>30</b></span> <span class="text">ὁ μὴ ὢν μετ᾽ ἐμοῦ κατ᾽ ἐμοῦ ἐστιν, καὶ ὁ μὴ συνάγων μετ᾽ ἐμοῦ σκορπίζει.&nbsp;&nbsp;</span>
<span class="ver"><b>31</b></span> <span class="text">Διὰ τοῦτο λέγω ὑμῖν, πᾶσα ἁμαρτία καὶ βλασφημία ἀφεθήσεται τοῖς ἀνθρώποις, ἡ δὲ τοῦ πνεύματος βλασφημία οὐκ ἀφεθήσεται.&nbsp;&nbsp;</span>
<span class="ver"><b>32</b></span> <span class="text">καὶ ὃς ἐὰν εἴπῃ λόγον κατὰ τοῦ υἱοῦ τοῦ ἀνθρώπου, ἀφεθήσεται αὐτῷ·&nbsp;&nbsp; ὃς δ᾽ ἂν εἴπῃ κατὰ τοῦ πνεύματος τοῦ ἁγίου, οὐκ ἀφεθήσεται αὐτῷ οὔτε ἐν τούτῳ τῷ αἰῶνι οὔτε ἐν τῷ μέλλοντι.&nbsp;&nbsp;</span>
<span class="ver"><b>33</b></span> <span class="text">Ἢ ποιήσατε τὸ δένδρον καλὸν καὶ τὸν καρπὸν αὐτοῦ καλόν, ἢ ποιήσατε τὸ δένδρον σαπρὸν καὶ τὸν καρπὸν αὐτοῦ σαπρόν·&nbsp;&nbsp; ἐκ γὰρ τοῦ καρποῦ τὸ δένδρον γινώσκεται.&nbsp;&nbsp;</span>
<span class="ver"><b>34</b></span> <span class="text">γεννήματα ἐχιδνῶν, πῶς δύνασθε ἀγαθὰ λαλεῖν πονηροὶ ὄντες;&nbsp;&nbsp; ἐκ γὰρ τοῦ περισσεύματος τῆς καρδίας τὸ στόμα λαλεῖ.&nbsp;&nbsp;</span>
<span class="ver"><b>35</b></span> <span class="text">ὁ ἀγαθὸς ἄνθρωπος ἐκ τοῦ ἀγαθοῦ θησαυροῦ ἐκβάλλει ἀγαθά, καὶ ὁ πονηρὸς ἄνθρωπος ἐκ τοῦ πονηροῦ θησαυροῦ ἐκβάλλει πονηρά.&nbsp;&nbsp;</span>
<span class="ver"><b>36</b></span> <span class="text">λέγω δὲ ὑμῖν ὅτι πᾶν ῥῆμα ἀργὸν ὃ λαλήσουσιν οἱ ἄνθρωποι ἀποδώσουσιν περὶ αὐτοῦ λόγον ἐν ἡμέρᾳ κρίσεως·&nbsp;&nbsp;</span>
<span class="ver"><b>37</b></span> <span class="text">ἐκ γὰρ τῶν λόγων σου δικαιωθήσῃ, καὶ ἐκ τῶν λόγων σου καταδικασθήσῃ.&nbsp;&nbsp;</span>
<span class="ver"><b>38</b></span> <span class="text">Τότε ἀπεκρίθησαν αὐτῷ τινες τῶν γραμματέων καὶ Φαρισαίων λέγοντες·&nbsp;&nbsp; διδάσκαλε, θέλομεν ἀπὸ σοῦ σημεῖον ἰδεῖν.&nbsp;&nbsp;</span>
<span class="ver"><b>39</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; γενεὰ πονηρὰ καὶ μοιχαλὶς σημεῖον ἐπιζητεῖ, καὶ σημεῖον οὐ δοθήσεται αὐτῇ εἰ μὴ τὸ σημεῖον Ἰωνᾶ τοῦ προφήτου.&nbsp;&nbsp;</span>
<span class="ver"><b>40</b></span> <span class="text">ὥσπερ γὰρ ἦν Ἰωνᾶς ἐν τῇ κοιλίᾳ τοῦ κήτους τρεῖς ἡμέρας καὶ τρεῖς νύκτας, οὕτως ἔσται ὁ υἱὸς τοῦ ἀνθρώπου ἐν τῇ καρδίᾳ τῆς γῆς τρεῖς ἡμέρας καὶ τρεῖς νύκτας.&nbsp;&nbsp;</span>
<span class="ver"><b>41</b></span> <span class="text">Ἄνδρες Νινευεῖται ἀναστήσονται ἐν τῇ κρίσει μετὰ τῆς γενεᾶς ταύτης καὶ κατακρινοῦσιν αὐτήν, ὅτι μετενόησαν εἰς τὸ κήρυγμα Ἰωνᾶ, καὶ ἰδοὺ πλεῖον Ἰωνᾶ ὧδε.&nbsp;&nbsp;</span>
<span class="ver"><b>42</b></span> <span class="text">βασίλισσα νότου ἐγερθήσεται ἐν τῇ κρίσει μετὰ τῆς γενεᾶς ταύτης καὶ κατακρινεῖ αὐτήν, ὅτι ἦλθεν ἐκ τῶν περάτων τῆς γῆς ἀκοῦσαι τὴν σοφίαν Σολομῶνος, καὶ ἰδοὺ πλεῖον Σολομῶνος ὧδε.&nbsp;&nbsp;</span>
<span class="ver"><b>43</b></span> <span class="text">Ὅταν δὲ τὸ ἀκάθαρτον πνεῦμα ἐξέλθῃ ἀπὸ τοῦ ἀνθρώπου, διέρχεται δι᾽ ἀνύδρων τόπων ζητοῦν ἀνάπαυσιν καὶ οὐχ εὑρίσκει.&nbsp;&nbsp;</span>
<span class="ver"><b>44</b></span> <span class="text">τότε λέγει·&nbsp;&nbsp; εἰς τὸν οἶκόν μου ἐπιστρέψω ὅθεν ἐξῆλθον·&nbsp;&nbsp; καὶ ἐλθὸν εὑρίσκει σχολάζοντα σεσαρωμένον καὶ κεκοσμημένον.&nbsp;&nbsp;</span>
<span class="ver"><b>45</b></span> <span class="text">τότε πορεύεται καὶ παραλαμβάνει μεθ᾽ ἑαυτοῦ ἑπτὰ ἕτερα πνεύματα πονηρότερα ἑαυτοῦ καὶ εἰσελθόντα κατοικεῖ ἐκεῖ·&nbsp;&nbsp; καὶ γίνεται τὰ ἔσχατα τοῦ ἀνθρώπου ἐκείνου χείρονα τῶν πρώτων.&nbsp;&nbsp; οὕτως ἔσται καὶ τῇ γενεᾷ ταύτῃ τῇ πονηρᾷ.&nbsp;&nbsp;</span>
<span class="ver"><b>46</b></span> <span class="text">Ἔτι αὐτοῦ λαλοῦντος τοῖς ὄχλοις ἰδοὺ ἡ μήτηρ καὶ οἱ ἀδελφοὶ αὐτοῦ εἱστήκεισαν ἔξω ζητοῦντες αὐτῷ λαλῆσαι.&nbsp;&nbsp;</span>
<span class="ver"><b>47</b></span> <span class="text">εἶπεν δέ τις αὐτῷ·&nbsp;&nbsp; ἰδοὺ ἡ μήτηρ σου καὶ οἱ ἀδελφοί σου ἔξω ἑστήκασιν ζητοῦντές σοι λαλῆσαι.&nbsp;&nbsp;</span>
<span class="ver"><b>48</b></span> <span class="text">ὁ δὲ ἀποκριθεὶς εἶπεν τῷ λέγοντι αὐτῷ·&nbsp;&nbsp; τίς ἐστιν ἡ μήτηρ μου καὶ τίνες εἰσὶν οἱ ἀδελφοί μου;&nbsp;&nbsp;</span>
<span class="ver"><b>49</b></span> <span class="text">καὶ ἐκτείνας τὴν χεῖρα αὐτοῦ ἐπὶ τοὺς μαθητὰς αὐτοῦ εἶπεν·&nbsp;&nbsp; ἰδοὺ ἡ μήτηρ μου καὶ οἱ ἀδελφοί μου.&nbsp;&nbsp;</span>
<span class="ver"><b>50</b></span> <span class="text">ὅστις γὰρ ἂν ποιήσῃ τὸ θέλημα τοῦ πατρός μου τοῦ ἐν οὐρανοῖς αὐτός μου ἀδελφὸς καὶ ἀδελφὴ καὶ μήτηρ ἐστίν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;13</div>
<span class="ver"><b>1</b></span> <span class="text">Ἐν τῇ ἡμέρᾳ ἐκείνῃ ἐξελθὼν ὁ Ἰησοῦς τῆς οἰκίας ἐκάθητο παρὰ τὴν θάλασσαν·&nbsp;&nbsp;</span>
<span class="ver"><b>2</b></span> <span class="text">καὶ συνήχθησαν πρὸς αὐτὸν ὄχλοι πολλοί, ὥστε αὐτὸν εἰς πλοῖον ἐμβάντα καθῆσθαι, καὶ πᾶς ὁ ὄχλος ἐπὶ τὸν αἰγιαλὸν εἱστήκει.&nbsp;&nbsp;</span>
<span class="ver"><b>3</b></span> <span class="text">Καὶ ἐλάλησεν αὐτοῖς πολλὰ ἐν παραβολαῖς λέγων·&nbsp;&nbsp; ἰδοὺ ἐξῆλθεν ὁ σπείρων τοῦ σπείρειν.&nbsp;&nbsp;</span>
<span class="ver"><b>4</b></span> <span class="text">καὶ ἐν τῷ σπείρειν αὐτὸν ἃ μὲν ἔπεσεν παρὰ τὴν ὁδόν, καὶ ἦλθεν τὰ πετεινὰ καὶ κατέφαγεν αὐτά.&nbsp;&nbsp;</span>
<span class="ver"><b>5</b></span> <span class="text">ἄλλα δὲ ἔπεσεν ἐπὶ τὰ πετρώδη ὅπου οὐκ εἶχεν γῆν πολλήν, καὶ εὐθέως ἐξανέτειλεν διὰ τὸ μὴ ἔχειν βάθος γῆς·&nbsp;&nbsp;</span>
<span class="ver"><b>6</b></span> <span class="text">ἡλίου δὲ ἀνατείλαντος ἐκαυματίσθη καὶ διὰ τὸ μὴ ἔχειν ῥίζαν ἐξηράνθη.&nbsp;&nbsp;</span>
<span class="ver"><b>7</b></span> <span class="text">ἄλλα δὲ ἔπεσεν ἐπὶ τὰς ἀκάνθας, καὶ ἀνέβησαν αἱ ἄκανθαι καὶ ἀπέπνιξαν αὐτά.&nbsp;&nbsp;</span>
<span class="ver"><b>8</b></span> <span class="text">ἄλλα δὲ ἔπεσεν ἐπὶ τὴν γῆν τὴν καλὴν καὶ ἐδίδου καρπόν, ὃ μὲν ἑκατόν, ὃ δὲ ἑξήκοντα, ὃ δὲ τριάκοντα.&nbsp;&nbsp;</span>
<span class="ver"><b>9</b></span> <span class="text">ὁ ἔχων ὦτα ἀκουέτω.&nbsp;&nbsp;</span>
<span class="ver"><b>10</b></span> <span class="text">Καὶ προσελθόντες οἱ μαθηταὶ εἶπαν αὐτῷ·&nbsp;&nbsp; διὰ τί ἐν παραβολαῖς λαλεῖς αὐτοῖς;&nbsp;&nbsp;</span>
<span class="ver"><b>11</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; ὅτι ὑμῖν δέδοται γνῶναι τὰ μυστήρια τῆς βασιλείας τῶν οὐρανῶν, ἐκείνοις δὲ οὐ δέδοται.&nbsp;&nbsp;</span>
<span class="ver"><b>12</b></span> <span class="text">ὅστις γὰρ ἔχει, δοθήσεται αὐτῷ καὶ περισσευθήσεται·&nbsp;&nbsp; ὅστις δὲ οὐκ ἔχει, καὶ ὃ ἔχει ἀρθήσεται ἀπ᾽ αὐτοῦ.&nbsp;&nbsp;</span>
<span class="ver"><b>13</b></span> <span class="text">διὰ τοῦτο ἐν παραβολαῖς αὐτοῖς λαλῶ, ὅτι βλέποντες οὐ βλέπουσιν καὶ ἀκούοντες οὐκ ἀκούουσιν οὐδὲ συνίουσιν,</span>
<span class="ver"><b>14</b></span> <span class="text">καὶ ἀναπληροῦται αὐτοῖς ἡ προφητεία Ἠσαΐου ἡ λέγουσα·&nbsp;&nbsp; ἀκοῇ ἀκούσετε καὶ οὐ μὴ συνῆτε, καὶ βλέποντες βλέψετε καὶ οὐ μὴ ἴδητε.&nbsp;&nbsp;</span>
<span class="ver"><b>15</b></span> <span class="text">ἐπαχύνθη γὰρ ἡ καρδία τοῦ λαοῦ τούτου, καὶ τοῖς ὠσὶν βαρέως ἤκουσαν καὶ τοὺς ὀφθαλμοὺς αὐτῶν ἐκάμμυσαν, μήποτε ἴδωσιν τοῖς ὀφθαλμοῖς καὶ τοῖς ὠσὶν ἀκούσωσιν καὶ τῇ καρδίᾳ συνῶσιν καὶ ἐπιστρέψωσιν καὶ ἰάσομαι αὐτούς.&nbsp;&nbsp;</span>
<span class="ver"><b>16</b></span> <span class="text">ὑμῶν δὲ μακάριοι οἱ ὀφθαλμοὶ ὅτι βλέπουσιν καὶ τὰ ὦτα ὑμῶν ὅτι ἀκούουσιν.&nbsp;&nbsp;</span>
<span class="ver"><b>17</b></span> <span class="text">ἀμὴν γὰρ λέγω ὑμῖν ὅτι πολλοὶ προφῆται καὶ δίκαιοι ἐπεθύμησαν ἰδεῖν ἃ βλέπετε καὶ οὐκ εἶδαν, καὶ ἀκοῦσαι ἃ ἀκούετε καὶ οὐκ ἤκουσαν.&nbsp;&nbsp;</span>
<span class="ver"><b>18</b></span> <span class="text">Ὑμεῖς οὖν ἀκούσατε τὴν παραβολὴν τοῦ σπείραντος.&nbsp;&nbsp;</span>
<span class="ver"><b>19</b></span> <span class="text">παντὸς ἀκούοντος τὸν λόγον τῆς βασιλείας καὶ μὴ συνιέντος ἔρχεται ὁ πονηρὸς καὶ ἁρπάζει τὸ ἐσπαρμένον ἐν τῇ καρδίᾳ αὐτοῦ, οὗτός ἐστιν ὁ παρὰ τὴν ὁδὸν σπαρείς.&nbsp;&nbsp;</span>
<span class="ver"><b>20</b></span> <span class="text">ὁ δὲ ἐπὶ τὰ πετρώδη σπαρείς, οὗτός ἐστιν ὁ τὸν λόγον ἀκούων καὶ εὐθὺς μετὰ χαρᾶς λαμβάνων αὐτόν,</span>
<span class="ver"><b>21</b></span> <span class="text">οὐκ ἔχει δὲ ῥίζαν ἐν ἑαυτῷ ἀλλὰ πρόσκαιρός ἐστιν, γενομένης δὲ θλίψεως ἢ διωγμοῦ διὰ τὸν λόγον εὐθὺς σκανδαλίζεται.&nbsp;&nbsp;</span>
<span class="ver"><b>22</b></span> <span class="text">ὁ δὲ εἰς τὰς ἀκάνθας σπαρείς, οὗτός ἐστιν ὁ τὸν λόγον ἀκούων, καὶ ἡ μέριμνα τοῦ αἰῶνος τούτου καὶ ἡ ἀπάτη τοῦ πλούτου συνπνίγει τὸν λόγον καὶ ἄκαρπος γίνεται.&nbsp;&nbsp;</span>
<span class="ver"><b>23</b></span> <span class="text">ὁ δὲ ἐπὶ τὴν καλὴν γῆν σπαρείς, οὗτός ἐστιν ὁ τὸν λόγον ἀκούων καὶ συνιείς, ὃς δὴ καρποφορεῖ καὶ ποιεῖ ὃ μὲν ἑκατόν, ὃ δὲ ἑξήκοντα, ὃ δὲ τριάκοντα.&nbsp;&nbsp;</span>
<span class="ver"><b>24</b></span> <span class="text">Ἄλλην παραβολὴν παρέθηκεν αὐτοῖς λέγων·&nbsp;&nbsp; ὡμοιώθη ἡ βασιλεία τῶν οὐρανῶν ἀνθρώπῳ σπείραντι καλὸν σπέρμα ἐν τῷ ἀγρῷ αὐτοῦ.&nbsp;&nbsp;</span>
<span class="ver"><b>25</b></span> <span class="text">ἐν δὲ τῷ καθεύδειν τοὺς ἀνθρώπους ἦλθεν αὐτοῦ ὁ ἐχθρὸς καὶ ἐπέσπειρεν ζιζάνια ἀνὰ μέσον τοῦ σίτου καὶ ἀπῆλθεν.&nbsp;&nbsp;</span>
<span class="ver"><b>26</b></span> <span class="text">ὅτε δὲ ἐβλάστησεν ὁ χόρτος καὶ καρπὸν ἐποίησεν, τότε ἐφάνη καὶ τὰ ζιζάνια.&nbsp;&nbsp;</span>
<span class="ver"><b>27</b></span> <span class="text">προσελθόντες δὲ οἱ δοῦλοι τοῦ οἰκοδεσπότου εἶπον αὐτῷ·&nbsp;&nbsp; κύριε, οὐχὶ καλὸν σπέρμα ἔσπειρας ἐν τῷ σῷ ἀγρῷ;&nbsp;&nbsp; πόθεν οὖν ἔχει ζιζάνια;&nbsp;&nbsp;</span>
<span class="ver"><b>28</b></span> <span class="text">ὁ δὲ ἔφη αὐτοῖς·&nbsp;&nbsp; ἐχθρὸς ἄνθρωπος τοῦτο ἐποίησεν.&nbsp;&nbsp; οἱ δὲ δοῦλοι λέγουσιν αὐτῷ·&nbsp;&nbsp; θέλεις οὖν ἀπελθόντες συλλέξωμεν αὐτά;&nbsp;&nbsp;</span>
<span class="ver"><b>29</b></span> <span class="text">ὁ δέ φησιν·&nbsp;&nbsp; οὔ, μήποτε συλλέγοντες τὰ ζιζάνια ἐκριζώσητε ἅμα αὐτοῖς τὸν σῖτον.&nbsp;&nbsp;</span>
<span class="ver"><b>30</b></span> <span class="text">ἄφετε συναυξάνεσθαι ἀμφότερα ἕως τοῦ θερισμοῦ, καὶ ἐν καιρῷ τοῦ θερισμοῦ ἐρῶ τοῖς θερισταῖς·&nbsp;&nbsp; συλλέξατε πρῶτον τὰ ζιζάνια καὶ δήσατε αὐτὰ εἰς δέσμας πρὸς τὸ κατακαῦσαι αὐτά, τὸν δὲ σῖτον συναγάγετε εἰς τὴν ἀποθήκην μου.&nbsp;&nbsp;</span>
<span class="ver"><b>31</b></span> <span class="text">Ἄλλην παραβολὴν παρέθηκεν αὐτοῖς λέγων·&nbsp;&nbsp; ὁμοία ἐστὶν ἡ βασιλεία τῶν οὐρανῶν κόκκῳ σινάπεως, ὃν λαβὼν ἄνθρωπος ἔσπειρεν ἐν τῷ ἀγρῷ αὐτοῦ·&nbsp;&nbsp;</span>
<span class="ver"><b>32</b></span> <span class="text">ὃ μικρότερον μέν ἐστιν πάντων τῶν σπερμάτων, ὅταν δὲ αὐξηθῇ μεῖζον τῶν λαχάνων ἐστὶν καὶ γίνεται δένδρον, ὥστε ἐλθεῖν τὰ πετεινὰ τοῦ οὐρανοῦ καὶ κατασκηνοῦν ἐν τοῖς κλάδοις αὐτοῦ.&nbsp;&nbsp;</span>
<span class="ver"><b>33</b></span> <span class="text">Ἄλλην παραβολὴν ἐλάλησεν αὐτοῖς·&nbsp;&nbsp; ὁμοία ἐστὶν ἡ βασιλεία τῶν οὐρανῶν ζύμῃ, ἣν λαβοῦσα γυνὴ ἐνέκρυψεν εἰς ἀλεύρου σάτα τρία ἕως οὗ ἐζυμώθη ὅλον.&nbsp;&nbsp;</span>
<span class="ver"><b>34</b></span> <span class="text">ταῦτα πάντα ἐλάλησεν ὁ Ἰησοῦς ἐν παραβολαῖς τοῖς ὄχλοις καὶ χωρὶς παραβολῆς οὐδὲν ἐλάλει αὐτοῖς,</span>
<span class="ver"><b>35</b></span> <span class="text">ὅπως πληρωθῇ τὸ ῥηθὲν διὰ τοῦ προφήτου λέγοντος·&nbsp;&nbsp; ἀνοίξω ἐν παραβολαῖς τὸ στόμα μου, ἐρεύξομαι κεκρυμμένα ἀπὸ καταβολῆς κόσμου.&nbsp;&nbsp;</span>
<span class="ver"><b>36</b></span> <span class="text">Τότε ἀφεὶς τοὺς ὄχλους ἦλθεν εἰς τὴν οἰκίαν.&nbsp;&nbsp; καὶ προσῆλθον αὐτῷ οἱ μαθηταὶ αὐτοῦ λέγοντες·&nbsp;&nbsp; διασάφησον ἡμῖν τὴν παραβολὴν τῶν ζιζανίων τοῦ ἀγροῦ.&nbsp;&nbsp;</span>
<span class="ver"><b>37</b></span> <span class="text">ὁ δὲ ἀποκριθεὶς εἶπεν·&nbsp;&nbsp; ὁ σπείρων τὸ καλὸν σπέρμα ἐστὶν ὁ υἱὸς τοῦ ἀνθρώπου,</span>
<span class="ver"><b>38</b></span> <span class="text">ὁ δὲ ἀγρός ἐστιν ὁ κόσμος, τὸ δὲ καλὸν σπέρμα οὗτοί εἰσιν οἱ υἱοὶ τῆς βασιλείας·&nbsp;&nbsp; τὰ δὲ ζιζάνιά εἰσιν οἱ υἱοὶ τοῦ πονηροῦ,</span>
<span class="ver"><b>39</b></span> <span class="text">ὁ δὲ ἐχθρὸς ὁ σπείρας αὐτά ἐστιν ὁ διάβολος, ὁ δὲ θερισμὸς συντέλεια αἰῶνός ἐστιν, οἱ δὲ θερισταὶ ἄγγελοί εἰσιν.&nbsp;&nbsp;</span>
<span class="ver"><b>40</b></span> <span class="text">ὥσπερ οὖν συλλέγεται τὰ ζιζάνια καὶ πυρὶ κατακαίεται, οὕτως ἔσται ἐν τῇ συντελείᾳ τοῦ αἰῶνος·&nbsp;&nbsp;</span>
<span class="ver"><b>41</b></span> <span class="text">ἀποστελεῖ ὁ υἱὸς τοῦ ἀνθρώπου τοὺς ἀγγέλους αὐτοῦ, καὶ συλλέξουσιν ἐκ τῆς βασιλείας αὐτοῦ πάντα τὰ σκάνδαλα καὶ τοὺς ποιοῦντας τὴν ἀνομίαν</span>
<span class="ver"><b>42</b></span> <span class="text">καὶ βαλοῦσιν αὐτοὺς εἰς τὴν κάμινον τοῦ πυρός·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>43</b></span> <span class="text">τότε οἱ δίκαιοι ἐκλάμψουσιν ὡς ὁ ἥλιος ἐν τῇ βασιλείᾳ τοῦ πατρὸς αὐτῶν.&nbsp;&nbsp; ὁ ἔχων ὦτα ἀκουέτω.&nbsp;&nbsp;</span>
<span class="ver"><b>44</b></span> <span class="text">Ὁμοία ἐστὶν ἡ βασιλεία τῶν οὐρανῶν θησαυρῷ κεκρυμμένῳ ἐν τῷ ἀγρῷ, ὃν εὑρὼν ἄνθρωπος ἔκρυψεν, καὶ ἀπὸ τῆς χαρᾶς αὐτοῦ ὑπάγει καὶ πωλεῖ πάντα ὅσα ἔχει καὶ ἀγοράζει τὸν ἀγρὸν ἐκεῖνον.&nbsp;&nbsp;</span>
<span class="ver"><b>45</b></span> <span class="text">Πάλιν ὁμοία ἐστὶν ἡ βασιλεία τῶν οὐρανῶν ἀνθρώπῳ ἐμπόρῳ ζητοῦντι καλοὺς μαργαρίτας·&nbsp;&nbsp;</span>
<span class="ver"><b>46</b></span> <span class="text">εὑρὼν δὲ ἕνα πολύτιμον μαργαρίτην ἀπελθὼν πέπρακεν πάντα ὅσα εἶχεν καὶ ἠγόρασεν αὐτόν.&nbsp;&nbsp;</span>
<span class="ver"><b>47</b></span> <span class="text">Πάλιν ὁμοία ἐστὶν ἡ βασιλεία τῶν οὐρανῶν σαγήνῃ βληθείσῃ εἰς τὴν θάλασσαν καὶ ἐκ παντὸς γένους συναγαγούσῃ·&nbsp;&nbsp;</span>
<span class="ver"><b>48</b></span> <span class="text">ἣν ὅτε ἐπληρώθη ἀναβιβάσαντες ἐπὶ τὸν αἰγιαλὸν καὶ καθίσαντες συνέλεξαν τὰ καλὰ εἰς ἄγγη, τὰ δὲ σαπρὰ ἔξω ἔβαλον.&nbsp;&nbsp;</span>
<span class="ver"><b>49</b></span> <span class="text">οὕτως ἔσται ἐν τῇ συντελείᾳ τοῦ αἰῶνος·&nbsp;&nbsp; ἐξελεύσονται οἱ ἄγγελοι καὶ ἀφοριοῦσιν τοὺς πονηροὺς ἐκ μέσου τῶν δικαίων</span>
<span class="ver"><b>50</b></span> <span class="text">καὶ βαλοῦσιν αὐτοὺς εἰς τὴν κάμινον τοῦ πυρός·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>51</b></span> <span class="text">Συνήκατε ταῦτα πάντα;&nbsp;&nbsp; λέγουσιν αὐτῷ·&nbsp;&nbsp; ναί.&nbsp;&nbsp;</span>
<span class="ver"><b>52</b></span> <span class="text">ὁ δὲ εἶπεν αὐτοῖς·&nbsp;&nbsp; διὰ τοῦτο πᾶς γραμματεὺς μαθητευθεὶς τῇ βασιλείᾳ τῶν οὐρανῶν ὅμοιός ἐστιν ἀνθρώπῳ οἰκοδεσπότῃ, ὅστις ἐκβάλλει ἐκ τοῦ θησαυροῦ αὐτοῦ καινὰ καὶ παλαιά.&nbsp;&nbsp;</span>
<span class="ver"><b>53</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς τὰς παραβολὰς ταύτας, μετῆρεν ἐκεῖθεν.&nbsp;&nbsp;</span>
<span class="ver"><b>54</b></span> <span class="text">καὶ ἐλθὼν εἰς τὴν πατρίδα αὐτοῦ ἐδίδασκεν αὐτοὺς ἐν τῇ συναγωγῇ αὐτῶν, ὥστε ἐκπλήσσεσθαι αὐτοὺς καὶ λέγειν·&nbsp;&nbsp; πόθεν τούτῳ ἡ σοφία αὕτη καὶ αἱ δυνάμεις;&nbsp;&nbsp;</span>
<span class="ver"><b>55</b></span> <span class="text">οὐχ οὗτός ἐστιν ὁ τοῦ τέκτονος υἱός;&nbsp;&nbsp; οὐχ ἡ μήτηρ αὐτοῦ λέγεται Μαριὰμ καὶ οἱ ἀδελφοὶ αὐτοῦ Ἰάκωβος καὶ Ἰωσὴφ καὶ Σίμων καὶ Ἰούδας;&nbsp;&nbsp;</span>
<span class="ver"><b>56</b></span> <span class="text">καὶ αἱ ἀδελφαὶ αὐτοῦ οὐχὶ πᾶσαι πρὸς ἡμᾶς εἰσιν;&nbsp;&nbsp; πόθεν οὖν τούτῳ ταῦτα πάντα;&nbsp;&nbsp;</span>
<span class="ver"><b>57</b></span> <span class="text">καὶ ἐσκανδαλίζοντο ἐν αὐτῷ.&nbsp;&nbsp; ὁ δὲ Ἰησοῦς εἶπεν αὐτοῖς·&nbsp;&nbsp; οὐκ ἔστιν προφήτης ἄτιμος εἰ μὴ ἐν τῇ πατρίδι καὶ ἐν τῇ οἰκίᾳ αὐτοῦ.&nbsp;&nbsp;</span>
<span class="ver"><b>58</b></span> <span class="text">καὶ οὐκ ἐποίησεν ἐκεῖ δυνάμεις πολλὰς διὰ τὴν ἀπιστίαν αὐτῶν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;14</div>
<span class="ver"><b>1</b></span> <span class="text">Ἐν ἐκείνῳ τῷ καιρῷ ἤκουσεν Ἡρῴδης ὁ τετράρχης τὴν ἀκοὴν Ἰησοῦ,</span>
<span class="ver"><b>2</b></span> <span class="text">καὶ εἶπεν τοῖς παισὶν αὐτοῦ·&nbsp;&nbsp; οὗτός ἐστιν Ἰωάννης ὁ βαπτιστής·&nbsp;&nbsp; αὐτὸς ἠγέρθη ἀπὸ τῶν νεκρῶν καὶ διὰ τοῦτο αἱ δυνάμεις ἐνεργοῦσιν ἐν αὐτῷ.&nbsp;&nbsp;</span>
<span class="ver"><b>3</b></span> <span class="text">Ὁ γὰρ Ἡρῴδης κρατήσας τὸν Ἰωάννην ἔδησεν αὐτὸν καὶ ἐν φυλακῇ ἀπέθετο διὰ Ἡρῳδιάδα τὴν γυναῖκα Φιλίππου τοῦ ἀδελφοῦ αὐτοῦ·&nbsp;&nbsp;</span>
<span class="ver"><b>4</b></span> <span class="text">ἔλεγεν γὰρ ὁ Ἰωάννης αὐτῷ·&nbsp;&nbsp; οὐκ ἔξεστίν σοι ἔχειν αὐτήν.&nbsp;&nbsp;</span>
<span class="ver"><b>5</b></span> <span class="text">καὶ θέλων αὐτὸν ἀποκτεῖναι ἐφοβήθη τὸν ὄχλον, ὅτι ὡς προφήτην αὐτὸν εἶχον.&nbsp;&nbsp;</span>
<span class="ver"><b>6</b></span> <span class="text">Γενεσίοις δὲ γενομένοις τοῦ Ἡρῴδου ὠρχήσατο ἡ θυγάτηρ τῆς Ἡρῳδιάδος ἐν τῷ μέσῳ καὶ ἤρεσεν τῷ Ἡρῴδῃ,</span>
<span class="ver"><b>7</b></span> <span class="text">ὅθεν μεθ᾽ ὅρκου ὡμολόγησεν αὐτῇ δοῦναι ὃ ἐὰν αἰτήσηται.&nbsp;&nbsp;</span>
<span class="ver"><b>8</b></span> <span class="text">ἡ δὲ προβιβασθεῖσα ὑπὸ τῆς μητρὸς αὐτῆς·&nbsp;&nbsp; δός μοι, φησίν, ὧδε ἐπὶ πίνακι τὴν κεφαλὴν Ἰωάννου τοῦ βαπτιστοῦ.&nbsp;&nbsp;</span>
<span class="ver"><b>9</b></span> <span class="text">καὶ λυπηθεὶς ὁ βασιλεὺς διὰ τοὺς ὅρκους καὶ τοὺς συνανακειμένους ἐκέλευσεν δοθῆναι,</span>
<span class="ver"><b>10</b></span> <span class="text">καὶ πέμψας ἀπεκεφάλισεν τὸν Ἰωάννην ἐν τῇ φυλακῇ.&nbsp;&nbsp;</span>
<span class="ver"><b>11</b></span> <span class="text">καὶ ἠνέχθη ἡ κεφαλὴ αὐτοῦ ἐπὶ πίνακι καὶ ἐδόθη τῷ κορασίῳ, καὶ ἤνεγκεν τῇ μητρὶ αὐτῆς.&nbsp;&nbsp;</span>
<span class="ver"><b>12</b></span> <span class="text">καὶ προσελθόντες οἱ μαθηταὶ αὐτοῦ ἦραν τὸ πτῶμα καὶ ἔθαψαν αὐτὸν καὶ ἐλθόντες ἀπήγγειλαν τῷ Ἰησοῦ.&nbsp;&nbsp;</span>
<span class="ver"><b>13</b></span> <span class="text">Ἀκούσας δὲ ὁ Ἰησοῦς ἀνεχώρησεν ἐκεῖθεν ἐν πλοίῳ εἰς ἔρημον τόπον κατ᾽ ἰδίαν·&nbsp;&nbsp; καὶ ἀκούσαντες οἱ ὄχλοι ἠκολούθησαν αὐτῷ πεζῇ ἀπὸ τῶν πόλεων.&nbsp;&nbsp;</span>
<span class="ver"><b>14</b></span> <span class="text">Καὶ ἐξελθὼν εἶδεν πολὺν ὄχλον καὶ ἐσπλαγχνίσθη ἐπ᾽ αὐτοῖς καὶ ἐθεράπευσεν τοὺς ἀρρώστους αὐτῶν.&nbsp;&nbsp;</span>
<span class="ver"><b>15</b></span> <span class="text">Ὀψίας δὲ γενομένης προσῆλθον αὐτῷ οἱ μαθηταὶ λέγοντες·&nbsp;&nbsp; ἔρημός ἐστιν ὁ τόπος καὶ ἡ ὥρα ἤδη παρῆλθεν·&nbsp;&nbsp; ἀπόλυσον τοὺς ὄχλους, ἵνα ἀπελθόντες εἰς τὰς κώμας ἀγοράσωσιν ἑαυτοῖς βρώματα.&nbsp;&nbsp;</span>
<span class="ver"><b>16</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; οὐ χρείαν ἔχουσιν ἀπελθεῖν, δότε αὐτοῖς ὑμεῖς φαγεῖν.&nbsp;&nbsp;</span>
<span class="ver"><b>17</b></span> <span class="text">οἱ δὲ λέγουσιν αὐτῷ·&nbsp;&nbsp; οὐκ ἔχομεν ὧδε εἰ μὴ πέντε ἄρτους καὶ δύο ἰχθύας.&nbsp;&nbsp;</span>
<span class="ver"><b>18</b></span> <span class="text">ὁ δὲ εἶπεν·&nbsp;&nbsp; φέρετέ μοι ὧδε αὐτούς.&nbsp;&nbsp;</span>
<span class="ver"><b>19</b></span> <span class="text">καὶ κελεύσας τοὺς ὄχλους ἀνακλιθῆναι ἐπὶ τοῦ χόρτου, λαβὼν τοὺς πέντε ἄρτους καὶ τοὺς δύο ἰχθύας, ἀναβλέψας εἰς τὸν οὐρανὸν εὐλόγησεν καὶ κλάσας ἔδωκεν τοῖς μαθηταῖς τοὺς ἄρτους, οἱ δὲ μαθηταὶ τοῖς ὄχλοις.&nbsp;&nbsp;</span>
<span class="ver"><b>20</b></span> <span class="text">καὶ ἔφαγον πάντες καὶ ἐχορτάσθησαν, καὶ ἦραν τὸ περισσεῦον τῶν κλασμάτων δώδεκα κοφίνους πλήρεις.&nbsp;&nbsp;</span>
<span class="ver"><b>21</b></span> <span class="text">οἱ δὲ ἐσθίοντες ἦσαν ἄνδρες ὡσεὶ πεντακισχίλιοι χωρὶς γυναικῶν καὶ παιδίων.&nbsp;&nbsp;</span>
<span class="ver"><b>22</b></span> <span class="text">Καὶ εὐθέως ἠνάγκασεν τοὺς μαθητὰς ἐμβῆναι εἰς τὸ πλοῖον καὶ προάγειν αὐτὸν εἰς τὸ πέραν, ἕως οὗ ἀπολύσῃ τοὺς ὄχλους.&nbsp;&nbsp;</span>
<span class="ver"><b>23</b></span> <span class="text">καὶ ἀπολύσας τοὺς ὄχλους ἀνέβη εἰς τὸ ὄρος κατ᾽ ἰδίαν προσεύξασθαι.&nbsp;&nbsp; ὀψίας δὲ γενομένης μόνος ἦν ἐκεῖ.&nbsp;&nbsp;</span>
<span class="ver"><b>24</b></span> <span class="text">Τὸ δὲ πλοῖον ἤδη μέσον τῆς θαλάσσης ἦν, βασανιζόμενον ὑπὸ τῶν κυμάτων, ἦν γὰρ ἐναντίος ὁ ἄνεμος.&nbsp;&nbsp;</span>
<span class="ver"><b>25</b></span> <span class="text">τετάρτῃ δὲ φυλακῇ τῆς νυκτὸς ἦλθεν πρὸς αὐτοὺς περιπατῶν ἐπὶ τὴν θάλασσαν.&nbsp;&nbsp;</span>
<span class="ver"><b>26</b></span> <span class="text">οἱ δὲ μαθηταὶ ἰδόντες αὐτὸν ἐπὶ τῆς θαλάσσης περιπατοῦντα ἐταράχθησαν λέγοντες ὅτι φάντασμά ἐστιν, καὶ ἀπὸ τοῦ φόβου ἔκραξαν.&nbsp;&nbsp;</span>
<span class="ver"><b>27</b></span> <span class="text">εὐθὺς δὲ ἐλάλησεν ὁ Ἰησοῦς αὐτοῖς λέγων·&nbsp;&nbsp; θαρσεῖτε, ἐγώ εἰμι·&nbsp;&nbsp; μὴ φοβεῖσθε.&nbsp;&nbsp;</span>
<span class="ver"><b>28</b></span> <span class="text">Ἀποκριθεὶς δὲ αὐτῷ ὁ Πέτρος εἶπεν·&nbsp;&nbsp; κύριε, εἰ σὺ εἶ, κέλευσόν με ἐλθεῖν πρός σε ἐπὶ τὰ ὕδατα.&nbsp;&nbsp;</span>
<span class="ver"><b>29</b></span> <span class="text">ὁ δὲ εἶπεν·&nbsp;&nbsp; ἐλθέ.&nbsp;&nbsp; καὶ καταβὰς ἀπὸ τοῦ πλοίου Πέτρος περιεπάτησεν ἐπὶ τὰ ὕδατα καὶ ἦλθεν πρὸς τὸν Ἰησοῦν.&nbsp;&nbsp;</span>
<span class="ver"><b>30</b></span> <span class="text">βλέπων δὲ τὸν ἄνεμον ἰσχυρὸν ἐφοβήθη, καὶ ἀρξάμενος καταποντίζεσθαι ἔκραξεν λέγων·&nbsp;&nbsp; κύριε, σῶσόν με.&nbsp;&nbsp;</span>
<span class="ver"><b>31</b></span> <span class="text">εὐθέως δὲ ὁ Ἰησοῦς ἐκτείνας τὴν χεῖρα ἐπελάβετο αὐτοῦ καὶ λέγει αὐτῷ·&nbsp;&nbsp; ὀλιγόπιστε, εἰς τί ἐδίστασας;&nbsp;&nbsp;</span>
<span class="ver"><b>32</b></span> <span class="text">καὶ ἀναβάντων αὐτῶν εἰς τὸ πλοῖον ἐκόπασεν ὁ ἄνεμος.&nbsp;&nbsp;</span>
<span class="ver"><b>33</b></span> <span class="text">οἱ δὲ ἐν τῷ πλοίῳ προσεκύνησαν αὐτῷ λέγοντες·&nbsp;&nbsp; ἀληθῶς θεοῦ υἱὸς εἶ.&nbsp;&nbsp;</span>
<span class="ver"><b>34</b></span> <span class="text">Καὶ διαπεράσαντες ἦλθον ἐπὶ τὴν γῆν εἰς Γεννησαρέτ.&nbsp;&nbsp;</span>
<span class="ver"><b>35</b></span> <span class="text">καὶ ἐπιγνόντες αὐτὸν οἱ ἄνδρες τοῦ τόπου ἐκείνου ἀπέστειλαν εἰς ὅλην τὴν περίχωρον ἐκείνην καὶ προσήνεγκαν αὐτῷ πάντας τοὺς κακῶς ἔχοντας</span>
<span class="ver"><b>36</b></span> <span class="text">καὶ παρεκάλουν αὐτὸν ἵνα μόνον ἅψωνται τοῦ κρασπέδου τοῦ ἱματίου αὐτοῦ·&nbsp;&nbsp; καὶ ὅσοι ἥψαντο διεσώθησαν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;15</div>
<span class="ver"><b>1</b></span> <span class="text">Τότε προσέρχονται τῷ Ἰησοῦ ἀπὸ Ἱεροσολύμων Φαρισαῖοι καὶ γραμματεῖς λέγοντες·&nbsp;&nbsp;</span>
<span class="ver"><b>2</b></span> <span class="text">διὰ τί οἱ μαθηταί σου παραβαίνουσιν τὴν παράδοσιν τῶν πρεσβυτέρων;&nbsp;&nbsp; οὐ γὰρ νίπτονται τὰς χεῖρας ὅταν ἄρτον ἐσθίωσιν.&nbsp;&nbsp;</span>
<span class="ver"><b>3</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; διὰ τί καὶ ὑμεῖς παραβαίνετε τὴν ἐντολὴν τοῦ θεοῦ διὰ τὴν παράδοσιν ὑμῶν;&nbsp;&nbsp;</span>
<span class="ver"><b>4</b></span> <span class="text">ὁ γὰρ θεὸς εἶπεν·&nbsp;&nbsp; τίμα τὸν πατέρα καὶ τὴν μητέρα, καί·&nbsp;&nbsp; ὁ κακολογῶν πατέρα ἢ μητέρα θανάτῳ τελευτάτω.&nbsp;&nbsp;</span>
<span class="ver"><b>5</b></span> <span class="text">ὑμεῖς δὲ λέγετε·&nbsp;&nbsp; ὃς ἂν εἴπῃ τῷ πατρὶ ἢ τῇ μητρί·&nbsp;&nbsp; δῶρον ὃ ἐὰν ἐξ ἐμοῦ ὠφεληθῇς,</span>
<span class="ver"><b>6</b></span> <span class="text">οὐ μὴ τιμήσει τὸν πατέρα αὐτοῦ·&nbsp;&nbsp; καὶ ἠκυρώσατε τὸν λόγον τοῦ θεοῦ διὰ τὴν παράδοσιν ὑμῶν.&nbsp;&nbsp;</span>
<span class="ver"><b>7</b></span> <span class="text">ὑποκριταί, καλῶς ἐπροφήτευσεν περὶ ὑμῶν Ἠσαΐας λέγων·&nbsp;&nbsp;</span>
<span class="ver"><b>8</b></span> <span class="text">ὁ λαὸς οὗτος τοῖς χείλεσίν με τιμᾷ, ἡ δὲ καρδία αὐτῶν πόρρω ἀπέχει ἀπ᾽ ἐμοῦ·&nbsp;&nbsp;</span>
<span class="ver"><b>9</b></span> <span class="text">μάτην δὲ σέβονταί με διδάσκοντες διδασκαλίας ἐντάλματα ἀνθρώπων.&nbsp;&nbsp;</span>
<span class="ver"><b>10</b></span> <span class="text">καὶ προσκαλεσάμενος τὸν ὄχλον εἶπεν αὐτοῖς·&nbsp;&nbsp; ἀκούετε καὶ συνίετε·&nbsp;&nbsp;</span>
<span class="ver"><b>11</b></span> <span class="text">οὐ τὸ εἰσερχόμενον εἰς τὸ στόμα κοινοῖ τὸν ἄνθρωπον, ἀλλὰ τὸ ἐκπορευόμενον ἐκ τοῦ στόματος τοῦτο κοινοῖ τὸν ἄνθρωπον.&nbsp;&nbsp;</span>
<span class="ver"><b>12</b></span> <span class="text">Τότε προσελθόντες οἱ μαθηταὶ λέγουσιν αὐτῷ·&nbsp;&nbsp; οἶδας ὅτι οἱ Φαρισαῖοι ἀκούσαντες τὸν λόγον ἐσκανδαλίσθησαν;&nbsp;&nbsp;</span>
<span class="ver"><b>13</b></span> <span class="text">ὁ δὲ ἀποκριθεὶς εἶπεν·&nbsp;&nbsp; πᾶσα φυτεία ἣν οὐκ ἐφύτευσεν ὁ πατήρ μου ὁ οὐράνιος ἐκριζωθήσεται.&nbsp;&nbsp;</span>
<span class="ver"><b>14</b></span> <span class="text">ἄφετε αὐτούς·&nbsp;&nbsp; ὁδηγοί εἰσιν τυφλοί·&nbsp;&nbsp; τυφλὸς δὲ τυφλὸν ἐὰν ὁδηγῇ, ἀμφότεροι εἰς βόθυνον πεσοῦνται.&nbsp;&nbsp;</span>
<span class="ver"><b>15</b></span> <span class="text">Ἀποκριθεὶς δὲ ὁ Πέτρος εἶπεν αὐτῷ·&nbsp;&nbsp; φράσον ἡμῖν τὴν παραβολὴν.&nbsp;&nbsp;</span>
<span class="ver"><b>16</b></span> <span class="text">ὁ δὲ εἶπεν·&nbsp;&nbsp; ἀκμὴν καὶ ὑμεῖς ἀσύνετοί ἐστε;&nbsp;&nbsp;</span>
<span class="ver"><b>17</b></span> <span class="text">οὔπω νοεῖτε ὅτι πᾶν τὸ εἰσπορευόμενον εἰς τὸ στόμα εἰς τὴν κοιλίαν χωρεῖ καὶ εἰς ἀφεδρῶνα ἐκβάλλεται;&nbsp;&nbsp;</span>
<span class="ver"><b>18</b></span> <span class="text">τὰ δὲ ἐκπορευόμενα ἐκ τοῦ στόματος ἐκ τῆς καρδίας ἐξέρχεται, κἀκεῖνα κοινοῖ τὸν ἄνθρωπον.&nbsp;&nbsp;</span>
<span class="ver"><b>19</b></span> <span class="text">ἐκ γὰρ τῆς καρδίας ἐξέρχονται διαλογισμοὶ πονηροί, φόνοι, μοιχεῖαι, πορνεῖαι, κλοπαί, ψευδομαρτυρίαι, βλασφημίαι.&nbsp;&nbsp;</span>
<span class="ver"><b>20</b></span> <span class="text">ταῦτά ἐστιν τὰ κοινοῦντα τὸν ἄνθρωπον, τὸ δὲ ἀνίπτοις χερσὶν φαγεῖν οὐ κοινοῖ τὸν ἄνθρωπον.&nbsp;&nbsp;</span>
<span class="ver"><b>21</b></span> <span class="text">Καὶ ἐξελθὼν ἐκεῖθεν ὁ Ἰησοῦς ἀνεχώρησεν εἰς τὰ μέρη Τύρου καὶ Σιδῶνος.&nbsp;&nbsp;</span>
<span class="ver"><b>22</b></span> <span class="text">καὶ ἰδοὺ γυνὴ Χαναναία ἀπὸ τῶν ὁρίων ἐκείνων ἐξελθοῦσα ἔκραζεν λέγουσα·&nbsp;&nbsp; ἐλέησόν με, κύριε υἱὸς Δαυίδ·&nbsp;&nbsp; ἡ θυγάτηρ μου κακῶς δαιμονίζεται.&nbsp;&nbsp;</span>
<span class="ver"><b>23</b></span> <span class="text">ὁ δὲ οὐκ ἀπεκρίθη αὐτῇ λόγον.&nbsp;&nbsp; καὶ προσελθόντες οἱ μαθηταὶ αὐτοῦ ἠρώτουν αὐτὸν λέγοντες·&nbsp;&nbsp; ἀπόλυσον αὐτήν, ὅτι κράζει ὄπισθεν ἡμῶν.&nbsp;&nbsp;</span>
<span class="ver"><b>24</b></span> <span class="text">ὁ δὲ ἀποκριθεὶς εἶπεν·&nbsp;&nbsp; οὐκ ἀπεστάλην εἰ μὴ εἰς τὰ πρόβατα τὰ ἀπολωλότα οἴκου Ἰσραήλ.&nbsp;&nbsp;</span>
<span class="ver"><b>25</b></span> <span class="text">ἡ δὲ ἐλθοῦσα προσεκύνει αὐτῷ λέγουσα·&nbsp;&nbsp; κύριε, βοήθει μοι.&nbsp;&nbsp;</span>
<span class="ver"><b>26</b></span> <span class="text">ὁ δὲ ἀποκριθεὶς εἶπεν·&nbsp;&nbsp; οὐκ ἔστιν καλὸν λαβεῖν τὸν ἄρτον τῶν τέκνων καὶ βαλεῖν τοῖς κυναρίοις.&nbsp;&nbsp;</span>
<span class="ver"><b>27</b></span> <span class="text">ἡ δὲ εἶπεν·&nbsp;&nbsp; ναὶ κύριε, καὶ γὰρ τὰ κυνάρια ἐσθίει ἀπὸ τῶν ψιχίων τῶν πιπτόντων ἀπὸ τῆς τραπέζης τῶν κυρίων αὐτῶν.&nbsp;&nbsp;</span>
<span class="ver"><b>28</b></span> <span class="text">τότε ἀποκριθεὶς ὁ Ἰησοῦς εἶπεν αὐτῇ·&nbsp;&nbsp; ὦ γύναι, μεγάλη σου ἡ πίστις·&nbsp;&nbsp; γενηθήτω σοι ὡς θέλεις.&nbsp;&nbsp; καὶ ἰάθη ἡ θυγάτηρ αὐτῆς ἀπὸ τῆς ὥρας ἐκείνης.&nbsp;&nbsp;</span>
<span class="ver"><b>29</b></span> <span class="text">Καὶ μεταβὰς ἐκεῖθεν ὁ Ἰησοῦς ἦλθεν παρὰ τὴν θάλασσαν τῆς Γαλιλαίας, καὶ ἀναβὰς εἰς τὸ ὄρος ἐκάθητο ἐκεῖ.&nbsp;&nbsp;</span>
<span class="ver"><b>30</b></span> <span class="text">καὶ προσῆλθον αὐτῷ ὄχλοι πολλοὶ ἔχοντες μεθ᾽ ἑαυτῶν χωλούς, τυφλούς, κυλλούς, κωφούς, καὶ ἑτέρους πολλοὺς καὶ ἔρριψαν αὐτοὺς παρὰ τοὺς πόδας αὐτοῦ, καὶ ἐθεράπευσεν αὐτούς·&nbsp;&nbsp;</span>
<span class="ver"><b>31</b></span> <span class="text">ὥστε τὸν ὄχλον θαυμάσαι βλέποντας κωφοὺς λαλοῦντας, κυλλοὺς ὑγιεῖς καὶ χωλοὺς περιπατοῦντας καὶ τυφλοὺς βλέποντας·&nbsp;&nbsp; καὶ ἐδόξασαν τὸν θεὸν Ἰσραήλ.&nbsp;&nbsp;</span>
<span class="ver"><b>32</b></span> <span class="text">Ὁ δὲ Ἰησοῦς προσκαλεσάμενος τοὺς μαθητὰς αὐτοῦ εἶπεν·&nbsp;&nbsp; σπλαγχνίζομαι ἐπὶ τὸν ὄχλον, ὅτι ἤδη ἡμέραι τρεῖς προσμένουσίν μοι καὶ οὐκ ἔχουσιν τί φάγωσιν·&nbsp;&nbsp; καὶ ἀπολῦσαι αὐτοὺς νήστεις οὐ θέλω, μήποτε ἐκλυθῶσιν ἐν τῇ ὁδῷ.&nbsp;&nbsp;</span>
<span class="ver"><b>33</b></span> <span class="text">καὶ λέγουσιν αὐτῷ οἱ μαθηταί·&nbsp;&nbsp; πόθεν ἡμῖν ἐν ἐρημίᾳ ἄρτοι τοσοῦτοι ὥστε χορτάσαι ὄχλον τοσοῦτον;&nbsp;&nbsp;</span>
<span class="ver"><b>34</b></span> <span class="text">καὶ λέγει αὐτοῖς ὁ Ἰησοῦς·&nbsp;&nbsp; πόσους ἄρτους ἔχετε;&nbsp;&nbsp; οἱ δὲ εἶπον·&nbsp;&nbsp; ἑπτὰ καὶ ὀλίγα ἰχθύδια.&nbsp;&nbsp;</span>
<span class="ver"><b>35</b></span> <span class="text">καὶ παραγγείλας τῷ ὄχλῳ ἀναπεσεῖν ἐπὶ τὴν γῆν</span>
<span class="ver"><b>36</b></span> <span class="text">ἔλαβεν τοὺς ἑπτὰ ἄρτους καὶ τοὺς ἰχθύας καὶ εὐχαριστήσας ἔκλασεν καὶ ἐδίδου τοῖς μαθηταῖς, οἱ δὲ μαθηταὶ τοῖς ὄχλοις.&nbsp;&nbsp;</span>
<span class="ver"><b>37</b></span> <span class="text">καὶ ἔφαγον πάντες καὶ ἐχορτάσθησαν.&nbsp;&nbsp; καὶ τὸ περισσεῦον τῶν κλασμάτων ἦραν ἑπτὰ σπυρίδας πλήρεις.&nbsp;&nbsp;</span>
<span class="ver"><b>38</b></span> <span class="text">οἱ δὲ ἐσθίοντες ἦσαν τετρακισχίλιοι ἄνδρες χωρὶς γυναικῶν καὶ παιδίων.&nbsp;&nbsp;</span>
<span class="ver"><b>39</b></span> <span class="text">Καὶ ἀπολύσας τοὺς ὄχλους ἐνέβη εἰς τὸ πλοῖον καὶ ἦλθεν εἰς τὰ ὅρια Μαγαδάν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;16</div>
<span class="ver"><b>1</b></span> <span class="text">Καὶ προσελθόντες οἱ Φαρισαῖοι καὶ Σαδδουκαῖοι πειράζοντες ἐπηρώτησαν αὐτὸν σημεῖον ἐκ τοῦ οὐρανοῦ ἐπιδεῖξαι αὐτοῖς.&nbsp;&nbsp;</span>
<span class="ver"><b>2</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp;</span>
<span class="ver"><b>3</b></span> <span class="text"></span>
<span class="ver"><b>4</b></span> <span class="text">γενεὰ πονηρὰ καὶ μοιχαλὶς σημεῖον ἐπιζητεῖ, καὶ σημεῖον οὐ δοθήσεται αὐτῇ εἰ μὴ τὸ σημεῖον Ἰωνᾶ.&nbsp;&nbsp; καὶ καταλιπὼν αὐτοὺς ἀπῆλθεν.&nbsp;&nbsp;</span>
<span class="ver"><b>5</b></span> <span class="text">Καὶ ἐλθόντες οἱ μαθηταὶ εἰς τὸ πέραν ἐπελάθοντο ἄρτους λαβεῖν.&nbsp;&nbsp;</span>
<span class="ver"><b>6</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; ὁρᾶτε καὶ προσέχετε ἀπὸ τῆς ζύμης τῶν Φαρισαίων καὶ Σαδδουκαίων.&nbsp;&nbsp;</span>
<span class="ver"><b>7</b></span> <span class="text">οἱ δὲ διελογίζοντο ἐν ἑαυτοῖς λέγοντες ὅτι ἄρτους οὐκ ἐλάβομεν.&nbsp;&nbsp;</span>
<span class="ver"><b>8</b></span> <span class="text">γνοὺς δὲ ὁ Ἰησοῦς εἶπεν·&nbsp;&nbsp; τί διαλογίζεσθε ἐν ἑαυτοῖς, ὀλιγόπιστοι, ὅτι ἄρτους οὐκ ἔχετε;&nbsp;&nbsp;</span>
<span class="ver"><b>9</b></span> <span class="text">οὔπω νοεῖτε, οὐδὲ μνημονεύετε τοὺς πέντε ἄρτους τῶν πεντακισχιλίων καὶ πόσους κοφίνους ἐλάβετε;&nbsp;&nbsp;</span>
<span class="ver"><b>10</b></span> <span class="text">οὐδὲ τοὺς ἑπτὰ ἄρτους τῶν τετρακισχιλίων καὶ πόσας σπυρίδας ἐλάβετε;&nbsp;&nbsp;</span>
<span class="ver"><b>11</b></span> <span class="text">πῶς οὐ νοεῖτε ὅτι οὐ περὶ ἄρτων εἶπον ὑμῖν;&nbsp;&nbsp; προσέχετε δὲ ἀπὸ τῆς ζύμης τῶν Φαρισαίων καὶ Σαδδουκαίων.&nbsp;&nbsp;</span>
<span class="ver"><b>12</b></span> <span class="text">τότε συνῆκαν ὅτι οὐκ εἶπεν προσέχειν ἀπὸ τῆς ζύμης τῶν ἄρτων ἀλλὰ ἀπὸ τῆς διδαχῆς τῶν Φαρισαίων καὶ Σαδδουκαίων.&nbsp;&nbsp;</span>
<span class="ver"><b>13</b></span> <span class="text">Ἐλθὼν δὲ ὁ Ἰησοῦς εἰς τὰ μέρη Καισαρείας τῆς Φιλίππου ἠρώτα τοὺς μαθητὰς αὐτοῦ λέγων·&nbsp;&nbsp; τίνα λέγουσιν οἱ ἄνθρωποι εἶναι τὸν υἱὸν τοῦ ἀνθρώπου;&nbsp;&nbsp;</span>
<span class="ver"><b>14</b></span> <span class="text">οἱ δὲ εἶπον·&nbsp;&nbsp; οἱ μὲν Ἰωάννην τὸν βαπτιστήν, ἄλλοι δὲ Ἠλείαν, ἕτεροι δὲ Ἰερεμίαν ἢ ἕνα τῶν προφητῶν.&nbsp;&nbsp;</span>
<span class="ver"><b>15</b></span> <span class="text">λέγει αὐτοῖς·&nbsp;&nbsp; ὑμεῖς δὲ τίνα με λέγετε εἶναι;&nbsp;&nbsp;</span>
<span class="ver"><b>16</b></span> <span class="text">ἀποκριθεὶς δὲ Σίμων Πέτρος εἶπεν·&nbsp;&nbsp; σὺ εἶ ὁ χριστὸς ὁ υἱὸς τοῦ θεοῦ τοῦ ζῶντος.&nbsp;&nbsp;</span>
<span class="ver"><b>17</b></span> <span class="text">Ἀποκριθεὶς δὲ ὁ Ἰησοῦς εἶπεν αὐτῷ·&nbsp;&nbsp; μακάριος εἶ, Σίμων Βαριωνᾶ, ὅτι σὰρξ καὶ αἷμα οὐκ ἀπεκάλυψέν σοι ἀλλ᾽ ὁ πατήρ μου ὁ ἐν τοῖς οὐρανοῖς.&nbsp;&nbsp;</span>
<span class="ver"><b>18</b></span> <span class="text">κἀγὼ δέ σοι λέγω ὅτι σὺ εἶ Πέτρος, καὶ ἐπὶ ταύτῃ τῇ πέτρᾳ οἰκοδομήσω μου τὴν ἐκκλησίαν καὶ πύλαι ᾅδου οὐ κατισχύσουσιν αὐτῆς.&nbsp;&nbsp;</span>
<span class="ver"><b>19</b></span> <span class="text">δώσω σοι τὰς κλεῖδας τῆς βασιλείας τῶν οὐρανῶν, καὶ ὃ ἐὰν δήσῃς ἐπὶ τῆς γῆς ἔσται δεδεμένον ἐν τοῖς οὐρανοῖς, καὶ ὃ ἐὰν λύσῃς ἐπὶ τῆς γῆς ἔσται λελυμένον ἐν τοῖς οὐρανοῖς.&nbsp;&nbsp;</span>
<span class="ver"><b>20</b></span> <span class="text">Τότε διεστείλατο τοῖς μαθηταῖς ἵνα μηδενὶ εἴπωσιν ὅτι αὐτός ἐστιν ὁ χριστός.&nbsp;&nbsp;</span>
<span class="ver"><b>21</b></span> <span class="text">Ἀπὸ τότε ἤρξατο ὁ Ἰησοῦς Χριστός δεικνύειν τοῖς μαθηταῖς αὐτοῦ ὅτι δεῖ αὐτὸν εἰς Ἱεροσόλυμα ἀπελθεῖν καὶ πολλὰ παθεῖν ἀπὸ τῶν πρεσβυτέρων καὶ ἀρχιερέων καὶ γραμματέων καὶ ἀποκτανθῆναι καὶ τῇ τρίτῃ ἡμέρᾳ ἐγερθῆναι.&nbsp;&nbsp;</span>
<span class="ver"><b>22</b></span> <span class="text">καὶ προσλαβόμενος αὐτὸν ὁ Πέτρος ἤρξατο ἐπιτιμᾶν αὐτῷ λέγων·&nbsp;&nbsp; ἵλεώς σοι, κύριε·&nbsp;&nbsp; οὐ μὴ ἔσται σοι τοῦτο.&nbsp;&nbsp;</span>
<span class="ver"><b>23</b></span> <span class="text">ὁ δὲ στραφεὶς εἶπεν τῷ Πέτρῳ·&nbsp;&nbsp; ὕπαγε ὀπίσω μου, σατανᾶ·&nbsp;&nbsp; σκάνδαλον εἶ ἐμοῦ, ὅτι οὐ φρονεῖς τὰ τοῦ θεοῦ ἀλλὰ τὰ τῶν ἀνθρώπων.&nbsp;&nbsp;</span>
<span class="ver"><b>24</b></span> <span class="text">Τότε ὁ Ἰησοῦς εἶπεν τοῖς μαθηταῖς αὐτοῦ·&nbsp;&nbsp; εἴ τις θέλει ὀπίσω μου ἐλθεῖν, ἀπαρνησάσθω ἑαυτὸν καὶ ἀράτω τὸν σταυρὸν αὐτοῦ καὶ ἀκολουθείτω μοι.&nbsp;&nbsp;</span>
<span class="ver"><b>25</b></span> <span class="text">ὃς γὰρ ἐὰν θέλῃ τὴν ψυχὴν αὐτοῦ σῶσαι ἀπολέσει αὐτήν·&nbsp;&nbsp; ὃς δ᾽ ἂν ἀπολέσῃ τὴν ψυχὴν αὐτοῦ ἕνεκεν ἐμοῦ εὑρήσει αὐτήν.&nbsp;&nbsp;</span>
<span class="ver"><b>26</b></span> <span class="text">τί γὰρ ὠφεληθήσεται ἄνθρωπος ἐὰν τὸν κόσμον ὅλον κερδήσῃ τὴν δὲ ψυχὴν αὐτοῦ ζημιωθῇ;&nbsp;&nbsp; ἢ τί δώσει ἄνθρωπος ἀντάλλαγμα τῆς ψυχῆς αὐτοῦ;&nbsp;&nbsp;</span>
<span class="ver"><b>27</b></span> <span class="text">μέλλει γὰρ ὁ υἱὸς τοῦ ἀνθρώπου ἔρχεσθαι ἐν τῇ δόξῃ τοῦ πατρὸς αὐτοῦ μετὰ τῶν ἀγγέλων αὐτοῦ, καὶ τότε ἀποδώσει ἑκάστῳ κατὰ τὴν πρᾶξιν αὐτοῦ.&nbsp;&nbsp;</span>
<span class="ver"><b>28</b></span> <span class="text">Ἀμὴν λέγω ὑμῖν ὅτι εἰσίν τινες τῶν ὧδε ἑστώτων οἵτινες οὐ μὴ γεύσωνται θανάτου ἕως ἂν ἴδωσιν τὸν υἱὸν τοῦ ἀνθρώπου ἐρχόμενον ἐν τῇ βασιλείᾳ αὐτοῦ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;17</div>
<span class="ver"><b>1</b></span> <span class="text">Καὶ μεθ᾽ ἡμέρας ἓξ παραλαμβάνει ὁ Ἰησοῦς τὸν Πέτρον καὶ Ἰάκωβον καὶ Ἰωάννην τὸν ἀδελφὸν αὐτοῦ καὶ ἀναφέρει αὐτοὺς εἰς ὄρος ὑψηλὸν κατ᾽ ἰδίαν.&nbsp;&nbsp;</span>
<span class="ver"><b>2</b></span> <span class="text">καὶ μετεμορφώθη ἔμπροσθεν αὐτῶν, καὶ ἔλαμψεν τὸ πρόσωπον αὐτοῦ ὡς ὁ ἥλιος, τὰ δὲ ἱμάτια αὐτοῦ ἐγένετο λευκὰ ὡς τὸ φῶς.&nbsp;&nbsp;</span>
<span class="ver"><b>3</b></span> <span class="text">καὶ ἰδοὺ ὤφθη αὐτοῖς Μωϋσῆς καὶ Ἠλείας συνλαλοῦντες μετ᾽ αὐτοῦ.&nbsp;&nbsp;</span>
<span class="ver"><b>4</b></span> <span class="text">ἀποκριθεὶς δὲ ὁ Πέτρος εἶπεν τῷ Ἰησοῦ·&nbsp;&nbsp; κύριε, καλόν ἐστιν ἡμᾶς ὧδε εἶναι·&nbsp;&nbsp; εἰ θέλεις, ποιήσω ὧδε τρεῖς σκηνάς, σοὶ μίαν καὶ Μωϋσεῖ μίαν καὶ Ἠλείᾳ μίαν.&nbsp;&nbsp;</span>
<span class="ver"><b>5</b></span> <span class="text">ἔτι αὐτοῦ λαλοῦντος ἰδοὺ νεφέλη φωτεινὴ ἐπεσκίασεν αὐτούς, καὶ ἰδοὺ φωνὴ ἐκ τῆς νεφέλης λέγουσα·&nbsp;&nbsp; οὗτός ἐστιν ὁ υἱός μου ὁ ἀγαπητός, ἐν ᾧ εὐδόκησα·&nbsp;&nbsp; ἀκούετε αὐτοῦ.&nbsp;&nbsp;</span>
<span class="ver"><b>6</b></span> <span class="text">καὶ ἀκούσαντες οἱ μαθηταὶ ἔπεσαν ἐπὶ πρόσωπον αὐτῶν καὶ ἐφοβήθησαν σφόδρα.&nbsp;&nbsp;</span>
<span class="ver"><b>7</b></span> <span class="text">καὶ προσῆλθεν ὁ Ἰησοῦς καὶ ἁψάμενος αὐτῶν εἶπεν·&nbsp;&nbsp; ἐγέρθητε καὶ μὴ φοβεῖσθε.&nbsp;&nbsp;</span>
<span class="ver"><b>8</b></span> <span class="text">ἐπάραντες δὲ τοὺς ὀφθαλμοὺς αὐτῶν οὐδένα εἶδον εἰ μὴ αὐτὸν Ἰησοῦν μόνον.&nbsp;&nbsp;</span>
<span class="ver"><b>9</b></span> <span class="text">Καὶ καταβαινόντων αὐτῶν ἐκ τοῦ ὄρους ἐνετείλατο αὐτοῖς ὁ Ἰησοῦς λέγων·&nbsp;&nbsp; μηδενὶ εἴπητε τὸ ὅραμα ἕως οὗ ὁ υἱὸς τοῦ ἀνθρώπου ἐκ νεκρῶν ἐγερθῇ.&nbsp;&nbsp;</span>
<span class="ver"><b>10</b></span> <span class="text">Καὶ ἐπηρώτησαν αὐτὸν οἱ μαθηταὶ αὐτοῦ λέγοντες·&nbsp;&nbsp; τί οὖν οἱ γραμματεῖς λέγουσιν ὅτι Ἠλείαν δεῖ ἐλθεῖν πρῶτον;&nbsp;&nbsp;</span>
<span class="ver"><b>11</b></span> <span class="text">ὁ δὲ ἀποκριθεὶς εἶπεν·&nbsp;&nbsp; Ἠλείας μὲν ἔρχεται καὶ ἀποκαταστήσει πάντα·&nbsp;&nbsp;</span>
<span class="ver"><b>12</b></span> <span class="text">λέγω δὲ ὑμῖν ὅτι Ἠλείας ἤδη ἦλθεν, καὶ οὐκ ἐπέγνωσαν αὐτὸν ἀλλὰ ἐποίησαν ἐν αὐτῷ ὅσα ἠθέλησαν·&nbsp;&nbsp; οὕτως καὶ ὁ υἱὸς τοῦ ἀνθρώπου μέλλει πάσχειν ὑπ᾽ αὐτῶν.&nbsp;&nbsp;</span>
<span class="ver"><b>13</b></span> <span class="text">τότε συνῆκαν οἱ μαθηταὶ ὅτι περὶ Ἰωάννου τοῦ βαπτιστοῦ εἶπεν αὐτοῖς.&nbsp;&nbsp;</span>
<span class="ver"><b>14</b></span> <span class="text">Καὶ ἐλθόντων πρὸς τὸν ὄχλον προσῆλθεν αὐτῷ ἄνθρωπος γονυπετῶν αὐτὸν</span>
<span class="ver"><b>15</b></span> <span class="text">καὶ λέγων·&nbsp;&nbsp; κύριε, ἐλέησόν μου τὸν υἱόν, ὅτι σεληνιάζεται καὶ κακῶς πάσχει·&nbsp;&nbsp; πολλάκις γὰρ πίπτει εἰς τὸ πῦρ καὶ πολλάκις εἰς τὸ ὕδωρ.&nbsp;&nbsp;</span>
<span class="ver"><b>16</b></span> <span class="text">καὶ προσήνεγκα αὐτὸν τοῖς μαθηταῖς σου, καὶ οὐκ ἠδυνήθησαν αὐτὸν θεραπεῦσαι.&nbsp;&nbsp;</span>
<span class="ver"><b>17</b></span> <span class="text">ἀποκριθεὶς δὲ ὁ Ἰησοῦς εἶπεν·&nbsp;&nbsp; ὦ γενεὰ ἄπιστος καὶ διεστραμμένη, ἕως πότε μεθ᾽ ὑμῶν ἔσομαι;&nbsp;&nbsp; ἕως πότε ἀνέξομαι ὑμῶν;&nbsp;&nbsp; φέρετέ μοι αὐτὸν ὧδε.&nbsp;&nbsp;</span>
<span class="ver"><b>18</b></span> <span class="text">καὶ ἐπετίμησεν αὐτῷ ὁ Ἰησοῦς καὶ ἐξῆλθεν ἀπ᾽ αὐτοῦ τὸ δαιμόνιον καὶ ἐθεραπεύθη ὁ παῖς ἀπὸ τῆς ὥρας ἐκείνης.&nbsp;&nbsp;</span>
<span class="ver"><b>19</b></span> <span class="text">Τότε προσελθόντες οἱ μαθηταὶ τῷ Ἰησοῦ κατ᾽ ἰδίαν εἶπον·&nbsp;&nbsp; διὰ τί ἡμεῖς οὐκ ἠδυνήθημεν ἐκβαλεῖν αὐτό;&nbsp;&nbsp;</span>
<span class="ver"><b>20</b></span> <span class="text">ὁ δὲ λέγει αὐτοῖς·&nbsp;&nbsp; διὰ τὴν ὀλιγοπιστίαν ὑμῶν·&nbsp;&nbsp; ἀμὴν γὰρ λέγω ὑμῖν, ἐὰν ἔχητε πίστιν ὡς κόκκον σινάπεως, ἐρεῖτε τῷ ὄρει τούτῳ·&nbsp;&nbsp; μετάβα ἔνθεν ἐκεῖ, καὶ μεταβήσεται·&nbsp;&nbsp; καὶ οὐδὲν ἀδυνατήσει ὑμῖν.&nbsp;&nbsp;</span>
<span class="ver"><b>21</b></span> <span class="text"></span>
<span class="ver"><b>22</b></span> <span class="text">Συστρεφομένων δὲ αὐτῶν ἐν τῇ Γαλιλαίᾳ εἶπεν αὐτοῖς ὁ Ἰησοῦς·&nbsp;&nbsp; μέλλει ὁ υἱὸς τοῦ ἀνθρώπου παραδίδοσθαι εἰς χεῖρας ἀνθρώπων,</span>
<span class="ver"><b>23</b></span> <span class="text">καὶ ἀποκτενοῦσιν αὐτόν, καὶ τῇ τρίτῃ ἡμέρᾳ ἐγερθήσεται.&nbsp;&nbsp; καὶ ἐλυπήθησαν σφόδρα.&nbsp;&nbsp;</span>
<span class="ver"><b>24</b></span> <span class="text">Ἐλθόντων δὲ αὐτῶν εἰς Καφαρναοὺμ προσῆλθον οἱ τὰ δίδραχμα λαμβάνοντες τῷ Πέτρῳ καὶ εἶπον·&nbsp;&nbsp; ὁ διδάσκαλος ὑμῶν οὐ τελεῖ τὰ δίδραχμα;&nbsp;&nbsp;</span>
<span class="ver"><b>25</b></span> <span class="text">λέγει·&nbsp;&nbsp; ναί.&nbsp;&nbsp; καὶ ἐλθόντα εἰς τὴν οἰκίαν προέφθασεν αὐτὸν ὁ Ἰησοῦς λέγων·&nbsp;&nbsp; τί σοι δοκεῖ, Σίμων;&nbsp;&nbsp; οἱ βασιλεῖς τῆς γῆς ἀπὸ τίνων λαμβάνουσιν τέλη ἢ κῆνσον;&nbsp;&nbsp; ἀπὸ τῶν υἱῶν αὐτῶν ἢ ἀπὸ τῶν ἀλλοτρίων;&nbsp;&nbsp;</span>
<span class="ver"><b>26</b></span> <span class="text">εἰπόντος δέ·&nbsp;&nbsp; ἀπὸ τῶν ἀλλοτρίων, ἔφη αὐτῷ ὁ Ἰησοῦς·&nbsp;&nbsp; ἄρα γε ἐλεύθεροί εἰσιν οἱ υἱοί.&nbsp;&nbsp;</span>
<span class="ver"><b>27</b></span> <span class="text">ἵνα δὲ μὴ σκανδαλίσωμεν αὐτούς, πορευθεὶς εἰς θάλασσαν βάλε ἄγκιστρον καὶ τὸν ἀναβάντα πρῶτον ἰχθὺν ἆρον, καὶ ἀνοίξας τὸ στόμα αὐτοῦ εὑρήσεις στατῆρα·&nbsp;&nbsp; ἐκεῖνον λαβὼν δὸς αὐτοῖς ἀντὶ ἐμοῦ καὶ σοῦ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;18</div>
<span class="ver"><b>1</b></span> <span class="text">Ἐν ἐκείνῃ τῇ ὥρᾳ προσῆλθον οἱ μαθηταὶ τῷ Ἰησοῦ λέγοντες·&nbsp;&nbsp; τίς ἄρα μείζων ἐστὶν ἐν τῇ βασιλείᾳ τῶν οὐρανῶν;&nbsp;&nbsp;</span>
<span class="ver"><b>2</b></span> <span class="text">καὶ προσκαλεσάμενος παιδίον ἔστησεν αὐτὸ ἐν μέσῳ αὐτῶν</span>
<span class="ver"><b>3</b></span> <span class="text">καὶ εἶπεν·&nbsp;&nbsp; ἀμὴν λέγω ὑμῖν, ἐὰν μὴ στραφῆτε καὶ γένησθε ὡς τὰ παιδία, οὐ μὴ εἰσέλθητε εἰς τὴν βασιλείαν τῶν οὐρανῶν.&nbsp;&nbsp;</span>
<span class="ver"><b>4</b></span> <span class="text">ὅστις οὖν ταπεινώσει ἑαυτὸν ὡς τὸ παιδίον τοῦτο, οὗτός ἐστιν ὁ μείζων ἐν τῇ βασιλείᾳ τῶν οὐρανῶν.&nbsp;&nbsp;</span>
<span class="ver"><b>5</b></span> <span class="text">καὶ ὃς ἐὰν δέξηται ἓν παιδίον τοιοῦτο ἐπὶ τῷ ὀνόματί μου, ἐμὲ δέχεται.&nbsp;&nbsp;</span>
<span class="ver"><b>6</b></span> <span class="text">Ὃς δ᾽ ἂν σκανδαλίσῃ ἕνα τῶν μικρῶν τούτων τῶν πιστευόντων εἰς ἐμέ, συμφέρει αὐτῷ ἵνα κρεμασθῇ μύλος ὀνικὸς περὶ τὸν τράχηλον αὐτοῦ καὶ καταποντισθῇ ἐν τῷ πελάγει τῆς θαλάσσης.&nbsp;&nbsp;</span>
<span class="ver"><b>7</b></span> <span class="text">Οὐαὶ τῷ κόσμῳ ἀπὸ τῶν σκανδάλων·&nbsp;&nbsp; ἀνάγκη γὰρ ἔστιν ἐλθεῖν τὰ σκάνδαλα, πλὴν οὐαὶ τῷ ἀνθρώπῳ δι᾽ οὗ τὸ σκάνδαλον ἔρχεται.&nbsp;&nbsp;</span>
<span class="ver"><b>8</b></span> <span class="text">Εἰ δὲ ἡ χείρ σου ἢ ὁ πούς σου σκανδαλίζει σε, ἔκκοψον αὐτὸν καὶ βάλε ἀπὸ σοῦ·&nbsp;&nbsp; καλόν σοί ἐστιν εἰσελθεῖν εἰς τὴν ζωὴν κυλλὸν ἢ χωλὸν ἢ δύο χεῖρας ἢ δύο πόδας ἔχοντα βληθῆναι εἰς τὸ πῦρ τὸ αἰώνιον.&nbsp;&nbsp;</span>
<span class="ver"><b>9</b></span> <span class="text">καὶ εἰ ὁ ὀφθαλμός σου σκανδαλίζει σε, ἔξελε αὐτὸν καὶ βάλε ἀπὸ σοῦ·&nbsp;&nbsp; καλόν σοί ἐστιν μονόφθαλμον εἰς τὴν ζωὴν εἰσελθεῖν ἢ δύο ὀφθαλμοὺς ἔχοντα βληθῆναι εἰς τὴν γέενναν τοῦ πυρός.&nbsp;&nbsp;</span>
<span class="ver"><b>10</b></span> <span class="text">Ὁρᾶτε μὴ καταφρονήσητε ἑνὸς τῶν μικρῶν τούτων·&nbsp;&nbsp; λέγω γὰρ ὑμῖν ὅτι οἱ ἄγγελοι αὐτῶν ἐν οὐρανοῖς διὰ παντὸς βλέπουσιν τὸ πρόσωπον τοῦ πατρός μου τοῦ ἐν οὐρανοῖς.&nbsp;&nbsp;</span>
<span class="ver"><b>11</b></span> <span class="text"></span>
<span class="ver"><b>12</b></span> <span class="text">Τί ὑμῖν δοκεῖ;&nbsp;&nbsp; ἐὰν γένηταί τινι ἀνθρώπῳ ἑκατὸν πρόβατα καὶ πλανηθῇ ἓν ἐξ αὐτῶν, οὐχὶ ἀφήσει τὰ ἐνενήκοντα ἐννέα ἐπὶ τὰ ὄρη καὶ πορευθεὶς ζητεῖ τὸ πλανώμενον;&nbsp;&nbsp;</span>
<span class="ver"><b>13</b></span> <span class="text">καὶ ἐὰν γένηται εὑρεῖν αὐτό, ἀμὴν λέγω ὑμῖν ὅτι χαίρει ἐπ᾽ αὐτῷ μᾶλλον ἢ ἐπὶ τοῖς ἐνενήκοντα ἐννέα τοῖς μὴ πεπλανημένοις.&nbsp;&nbsp;</span>
<span class="ver"><b>14</b></span> <span class="text">οὕτως οὐκ ἔστιν θέλημα ἔμπροσθεν τοῦ πατρὸς ὑμῶν τοῦ ἐν οὐρανοῖς ἵνα ἀπόληται ἓν τῶν μικρῶν τούτων.&nbsp;&nbsp;</span>
<span class="ver"><b>15</b></span> <span class="text">Ἐὰν δὲ ἁμαρτήσῃ εἰς σὲ ὁ ἀδελφός σου, ὕπαγε ἔλεγξον αὐτὸν μεταξὺ σοῦ καὶ αὐτοῦ μόνου.&nbsp;&nbsp; ἐάν σου ἀκούσῃ, ἐκέρδησας τὸν ἀδελφόν σου·&nbsp;&nbsp;</span>
<span class="ver"><b>16</b></span> <span class="text">ἐὰν δὲ μὴ ἀκούσῃ, παράλαβε μετὰ σοῦ ἔτι ἕνα ἢ δύο, ἵνα ἐπὶ στόματος δύο μαρτύρων ἢ τριῶν σταθῇ πᾶν ῥῆμα·&nbsp;&nbsp;</span>
<span class="ver"><b>17</b></span> <span class="text">ἐὰν δὲ παρακούσῃ αὐτῶν, εἰπὲ τῇ ἐκκλησίᾳ·&nbsp;&nbsp; ἐὰν δὲ καὶ τῆς ἐκκλησίας παρακούσῃ, ἔστω σοι ὥσπερ ὁ ἐθνικὸς καὶ ὁ τελώνης.&nbsp;&nbsp;</span>
<span class="ver"><b>18</b></span> <span class="text">Ἀμὴν λέγω ὑμῖν·&nbsp;&nbsp; ὅσα ἐὰν δήσητε ἐπὶ τῆς γῆς ἔσται δεδεμένα ἐν οὐρανῷ, καὶ ὅσα ἐὰν λύσητε ἐπὶ τῆς γῆς ἔσται λελυμένα ἐν οὐρανῷ.&nbsp;&nbsp;</span>
<span class="ver"><b>19</b></span> <span class="text">Πάλιν ἀμὴν λέγω ὑμῖν ὅτι ἐὰν δύο συμφωνήσωσιν ἐξ ὑμῶν ἐπὶ τῆς γῆς περὶ παντὸς πράγματος οὗ ἐὰν αἰτήσωνται, γενήσεται αὐτοῖς παρὰ τοῦ πατρός μου τοῦ ἐν οὐρανοῖς.&nbsp;&nbsp;</span>
<span class="ver"><b>20</b></span> <span class="text">οὗ γάρ εἰσιν δύο ἢ τρεῖς συνηγμένοι εἰς τὸ ἐμὸν ὄνομα, ἐκεῖ εἰμι ἐν μέσῳ αὐτῶν.&nbsp;&nbsp;</span>
<span class="ver"><b>21</b></span> <span class="text">Τότε προσελθὼν ὁ Πέτρος εἶπεν αὐτῷ·&nbsp;&nbsp; κύριε, ποσάκις ἁμαρτήσει εἰς ἐμὲ ὁ ἀδελφός μου καὶ ἀφήσω αὐτῷ;&nbsp;&nbsp; ἕως ἑπτάκις;&nbsp;&nbsp;</span>
<span class="ver"><b>22</b></span> <span class="text">λέγει αὐτῷ ὁ Ἰησοῦς·&nbsp;&nbsp; οὐ λέγω σοι ἕως ἑπτάκις ἀλλὰ ἕως ἑβδομηκοντάκις ἑπτά.&nbsp;&nbsp;</span>
<span class="ver"><b>23</b></span> <span class="text">Διὰ τοῦτο ὡμοιώθη ἡ βασιλεία τῶν οὐρανῶν ἀνθρώπῳ βασιλεῖ, ὃς ἠθέλησεν συνᾶραι λόγον μετὰ τῶν δούλων αὐτοῦ.&nbsp;&nbsp;</span>
<span class="ver"><b>24</b></span> <span class="text">ἀρξαμένου δὲ αὐτοῦ συναίρειν προσηνέχθη εἷς αὐτῷ ὀφειλέτης μυρίων ταλάντων.&nbsp;&nbsp;</span>
<span class="ver"><b>25</b></span> <span class="text">μὴ ἔχοντος δὲ αὐτοῦ ἀποδοῦναι ἐκέλευσεν αὐτὸν ὁ κύριος πραθῆναι καὶ τὴν γυναῖκα καὶ τὰ τέκνα καὶ πάντα ὅσα ἔχει, καὶ ἀποδοθῆναι.&nbsp;&nbsp;</span>
<span class="ver"><b>26</b></span> <span class="text">πεσὼν οὖν ὁ δοῦλος προσεκύνει αὐτῷ λέγων·&nbsp;&nbsp; κύριε, μακροθύμησον ἐπ᾽ ἐμοί, καὶ πάντα ἀποδώσω σοι.&nbsp;&nbsp;</span>
<span class="ver"><b>27</b></span> <span class="text">Σπλαγχνισθεὶς δὲ ὁ κύριος τοῦ δούλου ἐκείνου ἀπέλυσεν αὐτὸν καὶ τὸ δάνιον ἀφῆκεν αὐτῷ.&nbsp;&nbsp;</span>
<span class="ver"><b>28</b></span> <span class="text">ἐξελθὼν δὲ ὁ δοῦλος ἐκεῖνος εὗρεν ἕνα τῶν συνδούλων αὐτοῦ, ὃς ὤφειλεν αὐτῷ ἑκατὸν δηνάρια, καὶ κρατήσας αὐτὸν ἔπνιγεν λέγων·&nbsp;&nbsp; ἀπόδος εἴ τι ὀφείλεις.&nbsp;&nbsp;</span>
<span class="ver"><b>29</b></span> <span class="text">πεσὼν οὖν ὁ σύνδουλος αὐτοῦ παρεκάλει αὐτὸν λέγων·&nbsp;&nbsp; μακροθύμησον ἐπ᾽ ἐμοί, καὶ ἀποδώσω σοι.&nbsp;&nbsp;</span>
<span class="ver"><b>30</b></span> <span class="text">ὁ δὲ οὐκ ἤθελεν ἀλλὰ ἀπελθὼν ἔβαλεν αὐτὸν εἰς φυλακὴν ἕως ἀποδῷ τὸ ὀφειλόμενον.&nbsp;&nbsp;</span>
<span class="ver"><b>31</b></span> <span class="text">ἰδόντες οὖν οἱ σύνδουλοι αὐτοῦ τὰ γενόμενα ἐλυπήθησαν σφόδρα καὶ ἐλθόντες διεσάφησαν τῷ κυρίῳ ἑαυτῶν πάντα τὰ γενόμενα.&nbsp;&nbsp;</span>
<span class="ver"><b>32</b></span> <span class="text">Τότε προσκαλεσάμενος αὐτὸν ὁ κύριος αὐτοῦ λέγει αὐτῷ·&nbsp;&nbsp; δοῦλε πονηρέ, πᾶσαν τὴν ὀφειλὴν ἐκείνην ἀφῆκά σοι, ἐπεὶ παρεκάλεσάς με·&nbsp;&nbsp;</span>
<span class="ver"><b>33</b></span> <span class="text">οὐκ ἔδει καὶ σὲ ἐλεῆσαι τὸν σύνδουλόν σου, ὡς κἀγὼ σὲ ἠλέησα;&nbsp;&nbsp;</span>
<span class="ver"><b>34</b></span> <span class="text">καὶ ὀργισθεὶς ὁ κύριος αὐτοῦ παρέδωκεν αὐτὸν τοῖς βασανισταῖς ἕως οὗ ἀποδῷ πᾶν τὸ ὀφειλόμενον.&nbsp;&nbsp;</span>
<span class="ver"><b>35</b></span> <span class="text">οὕτως καὶ ὁ πατήρ μου ὁ οὐράνιος ποιήσει ὑμῖν, ἐὰν μὴ ἀφῆτε ἕκαστος τῷ ἀδελφῷ αὐτοῦ ἀπὸ τῶν καρδιῶν ὑμῶν.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;19</div>
<span class="ver"><b>1</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς τοὺς λόγους τούτους, μετῆρεν ἀπὸ τῆς Γαλιλαίας καὶ ἦλθεν εἰς τὰ ὅρια τῆς Ἰουδαίας πέραν τοῦ Ἰορδάνου.&nbsp;&nbsp;</span>
<span class="ver"><b>2</b></span> <span class="text">καὶ ἠκολούθησαν αὐτῷ ὄχλοι πολλοί, καὶ ἐθεράπευσεν αὐτοὺς ἐκεῖ.&nbsp;&nbsp;</span>
<span class="ver"><b>3</b></span> <span class="text">Καὶ προσῆλθον αὐτῷ Φαρισαῖοι πειράζοντες αὐτὸν καὶ λέγοντες·&nbsp;&nbsp; εἰ ἔξεστιν ἀνθρώπῳ ἀπολῦσαι τὴν γυναῖκα αὐτοῦ κατὰ πᾶσαν αἰτίαν;&nbsp;&nbsp;</span>
<span class="ver"><b>4</b></span> <span class="text">ὁ δὲ ἀποκριθεὶς εἶπεν·&nbsp;&nbsp; οὐκ ἀνέγνωτε ὅτι ὁ ποιήσας ἀπ᾽ ἀρχῆς ἄρσεν καὶ θῆλυ ἐποίησεν αὐτούς;&nbsp;&nbsp;</span>
<span class="ver"><b>5</b></span> <span class="text">καὶ εἶπεν·&nbsp;&nbsp; ἕνεκα τούτου καταλείψει ἄνθρωπος τὸν πατέρα καὶ τὴν μητέρα καὶ κολληθήσεται τῇ γυναικὶ αὐτοῦ, καὶ ἔσονται οἱ δύο εἰς σάρκα μίαν.&nbsp;&nbsp;</span>
<span class="ver"><b>6</b></span> <span class="text">ὥστε οὐκέτι εἰσὶν δύο ἀλλὰ σὰρξ μία.&nbsp;&nbsp; ὃ οὖν ὁ θεὸς συνέζευξεν ἄνθρωπος μὴ χωριζέτω.&nbsp;&nbsp;</span>
<span class="ver"><b>7</b></span> <span class="text">Λέγουσιν αὐτῷ·&nbsp;&nbsp; τί οὖν Μωϋσῆς ἐνετείλατο δοῦναι βιβλίον ἀποστασίου καὶ ἀπολῦσαι αὐτήν;&nbsp;&nbsp;</span>
<span class="ver"><b>8</b></span> <span class="text">λέγει αὐτοῖς ὅτι Μωϋσῆς πρὸς τὴν σκληροκαρδίαν ὑμῶν ἐπέτρεψεν ὑμῖν ἀπολῦσαι τὰς γυναῖκας ὑμῶν, ἀπ᾽ ἀρχῆς δὲ οὐ γέγονεν οὕτως.&nbsp;&nbsp;</span>
<span class="ver"><b>9</b></span> <span class="text">λέγω δὲ ὑμῖν ὅτι ὃς ἂν ἀπολύσῃ τὴν γυναῖκα αὐτοῦ μὴ ἐπὶ πορνείᾳ καὶ γαμήσῃ ἄλλην μοιχᾶται.&nbsp;&nbsp; καὶ ὁ ἀπολελυμένην γαμήσας μοιχᾶται.&nbsp;&nbsp;</span>
<span class="ver"><b>10</b></span> <span class="text">Λέγουσιν αὐτῷ οἱ μαθηταὶ·&nbsp;&nbsp; εἰ οὕτως ἐστὶν ἡ αἰτία τοῦ ἀνθρώπου μετὰ τῆς γυναικός, οὐ συμφέρει γαμῆσαι.&nbsp;&nbsp;</span>
<span class="ver"><b>11</b></span> <span class="text">ὁ δὲ εἶπεν αὐτοῖς·&nbsp;&nbsp; οὐ πάντες χωροῦσιν τὸν λόγον τοῦτον ἀλλ᾽ οἷς δέδοται.&nbsp;&nbsp;</span>
<span class="ver"><b>12</b></span> <span class="text">εἰσὶν γὰρ εὐνοῦχοι οἵτινες ἐκ κοιλίας μητρὸς ἐγεννήθησαν οὕτως, καὶ εἰσὶν εὐνοῦχοι οἵτινες εὐνουχίσθησαν ὑπὸ τῶν ἀνθρώπων, καὶ εἰσὶν εὐνοῦχοι οἵτινες εὐνούχισαν ἑαυτοὺς διὰ τὴν βασιλείαν τῶν οὐρανῶν.&nbsp;&nbsp; ὁ δυνάμενος χωρεῖν χωρείτω.&nbsp;&nbsp;</span>
<span class="ver"><b>13</b></span> <span class="text">Τότε προσηνέχθησαν αὐτῷ παιδία ἵνα τὰς χεῖρας ἐπιθῇ αὐτοῖς καὶ προσεύξηται·&nbsp;&nbsp; οἱ δὲ μαθηταὶ ἐπετίμησαν αὐτοῖς.&nbsp;&nbsp;</span>
<span class="ver"><b>14</b></span> <span class="text">ὁ δὲ Ἰησοῦς εἶπεν·&nbsp;&nbsp; ἄφετε τὰ παιδία καὶ μὴ κωλύετε αὐτὰ ἐλθεῖν πρός με, τῶν γὰρ τοιούτων ἐστὶν ἡ βασιλεία τῶν οὐρανῶν.&nbsp;&nbsp;</span>
<span class="ver"><b>15</b></span> <span class="text">καὶ ἐπιθεὶς τὰς χεῖρας αὐτοῖς ἐπορεύθη ἐκεῖθεν.&nbsp;&nbsp;</span>
<span class="ver"><b>16</b></span> <span class="text">Καὶ ἰδοὺ εἷς προσελθὼν αὐτῷ εἶπεν·&nbsp;&nbsp; διδάσκαλε, τί ἀγαθὸν ποιήσω ἵνα σχῶ ζωὴν αἰώνιον;&nbsp;&nbsp;</span>
<span class="ver"><b>17</b></span> <span class="text">ὁ δὲ εἶπεν αὐτῷ·&nbsp;&nbsp; τί με ἐρωτᾷς περὶ τοῦ ἀγαθοῦ;&nbsp;&nbsp; εἷς ἐστιν ὁ ἀγαθός·&nbsp;&nbsp; εἰ δὲ θέλεις εἰς τὴν ζωὴν εἰσελθεῖν, τήρησον τὰς ἐντολάς.&nbsp;&nbsp;</span>
<span class="ver"><b>18</b></span> <span class="text">Λέγει αὐτῷ·&nbsp;&nbsp; ποίας;&nbsp;&nbsp; ὁ δὲ Ἰησοῦς εἶπεν·&nbsp;&nbsp; τὸ οὐ φονεύσεις, οὐ μοιχεύσεις, οὐ κλέψεις, οὐ ψευδομαρτυρήσεις,</span>
<span class="ver"><b>19</b></span> <span class="text">τίμα τὸν πατέρα καὶ τὴν μητέρα, καὶ ἀγαπήσεις τὸν πλησίον σου ὡς σεαυτόν.&nbsp;&nbsp;</span>
<span class="ver"><b>20</b></span> <span class="text">λέγει αὐτῷ ὁ νεανίσκος·&nbsp;&nbsp; πάντα ταῦτα ἐφύλαξα·&nbsp;&nbsp; τί ἔτι ὑστερῶ;&nbsp;&nbsp;</span>
<span class="ver"><b>21</b></span> <span class="text">ἔφη αὐτῷ ὁ Ἰησοῦς·&nbsp;&nbsp; εἰ θέλεις τέλειος εἶναι, ὕπαγε πώλησόν σου τὰ ὑπάρχοντα καὶ δὸς πτωχοῖς, καὶ ἕξεις θησαυρὸν ἐν οὐρανοῖς, καὶ δεῦρο ἀκολούθει μοι.&nbsp;&nbsp;</span>
<span class="ver"><b>22</b></span> <span class="text">ἀκούσας δὲ ὁ νεανίσκος τὸν λόγον ἀπῆλθεν λυπούμενος·&nbsp;&nbsp; ἦν γὰρ ἔχων κτήματα πολλά.&nbsp;&nbsp;</span>
<span class="ver"><b>23</b></span> <span class="text">Ὁ δὲ Ἰησοῦς εἶπεν τοῖς μαθηταῖς αὐτοῦ·&nbsp;&nbsp; ἀμὴν λέγω ὑμῖν ὅτι πλούσιος δυσκόλως εἰσελεύσεται εἰς τὴν βασιλείαν τῶν οὐρανῶν.&nbsp;&nbsp;</span>
<span class="ver"><b>24</b></span> <span class="text">πάλιν δὲ λέγω ὑμῖν, εὐκοπώτερόν ἐστιν κάμηλον διὰ τρήματος ῥαφίδος διελθεῖν ἢ πλούσιον εἰσελθεῖν εἰς τὴν βασιλείαν τοῦ θεοῦ.&nbsp;&nbsp;</span>
<span class="ver"><b>25</b></span> <span class="text">ἀκούσαντες δὲ οἱ μαθηταὶ ἐξεπλήσσοντο σφόδρα λέγοντες·&nbsp;&nbsp; τίς ἄρα δύναται σωθῆναι;&nbsp;&nbsp;</span>
<span class="ver"><b>26</b></span> <span class="text">ἐμβλέψας δὲ ὁ Ἰησοῦς εἶπεν αὐτοῖς·&nbsp;&nbsp; παρὰ ἀνθρώποις τοῦτο ἀδύνατόν ἐστιν, παρὰ δὲ θεῷ πάντα δυνατά.&nbsp;&nbsp;</span>
<span class="ver"><b>27</b></span> <span class="text">Τότε ἀποκριθεὶς ὁ Πέτρος εἶπεν αὐτῷ·&nbsp;&nbsp; ἰδοὺ ἡμεῖς ἀφήκαμεν πάντα καὶ ἠκολουθήσαμέν σοι·&nbsp;&nbsp; τί ἄρα ἔσται ἡμῖν;&nbsp;&nbsp;</span>
<span class="ver"><b>28</b></span> <span class="text">ὁ δὲ Ἰησοῦς εἶπεν αὐτοῖς·&nbsp;&nbsp; ἀμὴν λέγω ὑμῖν ὅτι ὑμεῖς οἱ ἀκολουθήσαντές μοι ἐν τῇ παλιγγενεσίᾳ, ὅταν καθίσῃ ὁ υἱὸς τοῦ ἀνθρώπου ἐπὶ θρόνου δόξης αὐτοῦ, καθήσεσθε καὶ ὑμεῖς ἐπὶ δώδεκα θρόνους κρίνοντες τὰς δώδεκα φυλὰς τοῦ Ἰσραήλ.&nbsp;&nbsp;</span>
<span class="ver"><b>29</b></span> <span class="text">καὶ πᾶς ὅστις ἀφῆκεν οἰκίας ἢ ἀδελφοὺς ἢ ἀδελφὰς ἢ πατέρα ἢ μητέρα ἢ γυναῖκα ἢ τέκνα ἢ ἀγροὺς ἕνεκεν τοῦ ἐμοῦ ὀνόματός, ἑκατονταπλασίονα λήμψεται καὶ ζωὴν αἰώνιον κληρονομήσει.&nbsp;&nbsp;</span>
<span class="ver"><b>30</b></span> <span class="text">πολλοὶ δὲ ἔσονται πρῶτοι ἔσχατοι καὶ ἔσχατοι πρῶτοι.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;20</div>
<span class="ver"><b>1</b></span> <span class="text">Ὁμοία γάρ ἐστιν ἡ βασιλεία τῶν οὐρανῶν ἀνθρώπῳ οἰκοδεσπότῃ, ὅστις ἐξῆλθεν ἅμα πρωῒ μισθώσασθαι ἐργάτας εἰς τὸν ἀμπελῶνα αὐτοῦ.&nbsp;&nbsp;</span>
<span class="ver"><b>2</b></span> <span class="text">συμφωνήσας δὲ μετὰ τῶν ἐργατῶν ἐκ δηναρίου τὴν ἡμέραν ἀπέστειλεν αὐτοὺς εἰς τὸν ἀμπελῶνα αὐτοῦ.&nbsp;&nbsp;</span>
<span class="ver"><b>3</b></span> <span class="text">καὶ ἐξελθὼν περὶ τρίτην ὥραν εἶδεν ἄλλους ἑστῶτας ἐν τῇ ἀγορᾷ ἀργοὺς</span>
<span class="ver"><b>4</b></span> <span class="text">καὶ ἐκείνοις εἶπεν·&nbsp;&nbsp; ὑπάγετε καὶ ὑμεῖς εἰς τὸν ἀμπελῶνα, καὶ ὃ ἐὰν ᾖ δίκαιον δώσω ὑμῖν.&nbsp;&nbsp;</span>
<span class="ver"><b>5</b></span> <span class="text">οἱ δὲ ἀπῆλθον.&nbsp;&nbsp; πάλιν ἐξελθὼν περὶ ἕκτην καὶ ἐνάτην ὥραν ἐποίησεν ὡσαύτως.&nbsp;&nbsp;</span>
<span class="ver"><b>6</b></span> <span class="text">περὶ δὲ τὴν ἑνδεκάτην ἐξελθὼν εὗρεν ἄλλους ἑστῶτας καὶ λέγει αὐτοῖς·&nbsp;&nbsp; τί ὧδε ἑστήκατε ὅλην τὴν ἡμέραν ἀργοί;&nbsp;&nbsp;</span>
<span class="ver"><b>7</b></span> <span class="text">λέγουσιν αὐτῷ·&nbsp;&nbsp; ὅτι οὐδεὶς ἡμᾶς ἐμισθώσατο.&nbsp;&nbsp; λέγει αὐτοῖς·&nbsp;&nbsp; ὑπάγετε καὶ ὑμεῖς εἰς τὸν ἀμπελῶνα.&nbsp;&nbsp;</span>
<span class="ver"><b>8</b></span> <span class="text">Ὀψίας δὲ γενομένης λέγει ὁ κύριος τοῦ ἀμπελῶνος τῷ ἐπιτρόπῳ αὐτοῦ·&nbsp;&nbsp; κάλεσον τοὺς ἐργάτας καὶ ἀπόδος αὐτοῖς τὸν μισθὸν ἀρξάμενος ἀπὸ τῶν ἐσχάτων ἕως τῶν πρώτων.&nbsp;&nbsp;</span>
<span class="ver"><b>9</b></span> <span class="text">καὶ ἐλθόντες οἱ περὶ τὴν ἑνδεκάτην ὥραν ἔλαβον ἀνὰ δηνάριον.&nbsp;&nbsp;</span>
<span class="ver"><b>10</b></span> <span class="text">καὶ ἐλθόντες οἱ πρῶτοι ἐνόμισαν ὅτι πλεῖον λήμψονται·&nbsp;&nbsp; καὶ ἔλαβον ἀνὰ δηνάριον καὶ αὐτοί.&nbsp;&nbsp;</span>
<span class="ver"><b>11</b></span> <span class="text">λαβόντες δὲ ἐγόγγυζον κατὰ τοῦ οἰκοδεσπότου</span>
<span class="ver"><b>12</b></span> <span class="text">λέγοντες·&nbsp;&nbsp; οὗτοι οἱ ἔσχατοι μίαν ὥραν ἐποίησαν, καὶ ἴσους ἡμῖν αὐτοὺς ἐποίησας τοῖς βαστάσασιν τὸ βάρος τῆς ἡμέρας καὶ τὸν καύσωνα.&nbsp;&nbsp;</span>
<span class="ver"><b>13</b></span> <span class="text">ὁ δὲ ἀποκριθεὶς ἑνὶ αὐτῶν εἶπεν·&nbsp;&nbsp; ἑταῖρε, οὐκ ἀδικῶ σε·&nbsp;&nbsp; οὐχὶ δηναρίου συνεφώνησάς μοι;&nbsp;&nbsp;</span>
<span class="ver"><b>14</b></span> <span class="text">ἆρον τὸ σὸν καὶ ὕπαγε.&nbsp;&nbsp; θέλω δὲ τούτῳ τῷ ἐσχάτῳ δοῦναι ὡς καὶ σοί·&nbsp;&nbsp;</span>
<span class="ver"><b>15</b></span> <span class="text">ἢ οὐκ ἔξεστίν μοι ὃ θέλω ποιῆσαι ἐν τοῖς ἐμοῖς;&nbsp;&nbsp; ἢ ὁ ὀφθαλμός σου πονηρός ἐστιν ὅτι ἐγὼ ἀγαθός εἰμι;&nbsp;&nbsp;</span>
<span class="ver"><b>16</b></span> <span class="text">οὕτως ἔσονται οἱ ἔσχατοι πρῶτοι καὶ οἱ πρῶτοι ἔσχατοι.&nbsp;&nbsp;</span>
<span class="ver"><b>17</b></span> <span class="text">Καὶ ἀναβαίνων ὁ Ἰησοῦς εἰς Ἱεροσόλυμα παρέλαβεν τοὺς δώδεκα μαθητὰς κατ᾽ ἰδίαν καὶ ἐν τῇ ὁδῷ εἶπεν αὐτοῖς·&nbsp;&nbsp;</span>
<span class="ver"><b>18</b></span> <span class="text">ἰδοὺ ἀναβαίνομεν εἰς Ἱεροσόλυμα, καὶ ὁ υἱὸς τοῦ ἀνθρώπου παραδοθήσεται τοῖς ἀρχιερεῦσιν καὶ γραμματεῦσιν, καὶ κατακρινοῦσιν αὐτὸν θανάτῳ</span>
<span class="ver"><b>19</b></span> <span class="text">καὶ παραδώσουσιν αὐτὸν τοῖς ἔθνεσιν εἰς τὸ ἐμπαῖξαι καὶ μαστιγῶσαι καὶ σταυρῶσαι, καὶ τῇ τρίτῃ ἡμέρᾳ ἀναστήσεται.&nbsp;&nbsp;</span>
<span class="ver"><b>20</b></span> <span class="text">Τότε προσῆλθεν αὐτῷ ἡ μήτηρ τῶν υἱῶν Ζεβεδαίου μετὰ τῶν υἱῶν αὐτῆς προσκυνοῦσα καὶ αἰτοῦσά τι παρ᾽ αὐτοῦ.&nbsp;&nbsp;</span>
<span class="ver"><b>21</b></span> <span class="text">ὁ δὲ εἶπεν αὐτῇ·&nbsp;&nbsp; τί θέλεις;&nbsp;&nbsp; λέγει αὐτῷ·&nbsp;&nbsp; εἰπὲ ἵνα καθίσωσιν οὗτοι οἱ δύο υἱοί μου εἷς ἐκ δεξιῶν καὶ εἷς ἐξ εὐωνύμων σου ἐν τῇ βασιλείᾳ σου.&nbsp;&nbsp;</span>
<span class="ver"><b>22</b></span> <span class="text">ἀποκριθεὶς δὲ ὁ Ἰησοῦς εἶπεν·&nbsp;&nbsp; οὐκ οἴδατε τί αἰτεῖσθε.&nbsp;&nbsp; δύνασθε πιεῖν τὸ ποτήριον ὃ ἐγὼ μέλλω πίνειν;&nbsp;&nbsp; λέγουσιν αὐτῷ·&nbsp;&nbsp; δυνάμεθα.&nbsp;&nbsp;</span>
<span class="ver"><b>23</b></span> <span class="text">λέγει αὐτοῖς·&nbsp;&nbsp; τὸ μὲν ποτήριόν μου πίεσθε, τὸ δὲ καθίσαι ἐκ δεξιῶν μου καὶ ἐξ εὐωνύμων οὐκ ἔστιν ἐμὸν δοῦναι, ἀλλ᾽ οἷς ἡτοίμασται ὑπὸ τοῦ πατρός μου.&nbsp;&nbsp;</span>
<span class="ver"><b>24</b></span> <span class="text">Καὶ ἀκούσαντες οἱ δέκα ἠγανάκτησαν περὶ τῶν δύο ἀδελφῶν.&nbsp;&nbsp;</span>
<span class="ver"><b>25</b></span> <span class="text">ὁ δὲ Ἰησοῦς προσκαλεσάμενος αὐτοὺς εἶπεν·&nbsp;&nbsp; οἴδατε ὅτι οἱ ἄρχοντες τῶν ἐθνῶν κατακυριεύουσιν αὐτῶν καὶ οἱ μεγάλοι κατεξουσιάζουσιν αὐτῶν.&nbsp;&nbsp;</span>
<span class="ver"><b>26</b></span> <span class="text">οὐχ οὕτως ἔσται ἐν ὑμῖν, ἀλλ᾽ ὃς ἐὰν θέλῃ ἐν ὑμῖν μέγας γενέσθαι ἔσται ὑμῶν διάκονος,</span>
<span class="ver"><b>27</b></span> <span class="text">καὶ ὃς ἂν θέλῃ ἐν ὑμῖν εἶναι πρῶτος ἔσται ὑμῶν δοῦλος·&nbsp;&nbsp;</span>
<span class="ver"><b>28</b></span> <span class="text">ὥσπερ ὁ υἱὸς τοῦ ἀνθρώπου οὐκ ἦλθεν διακονηθῆναι ἀλλὰ διακονῆσαι καὶ δοῦναι τὴν ψυχὴν αὐτοῦ λύτρον ἀντὶ πολλῶν.&nbsp;&nbsp;</span>
<span class="ver"><b>29</b></span> <span class="text">Καὶ ἐκπορευομένων αὐτῶν ἀπὸ Ἰερειχὼ ἠκολούθησεν αὐτῷ ὄχλος πολύς.&nbsp;&nbsp;</span>
<span class="ver"><b>30</b></span> <span class="text">καὶ ἰδοὺ δύο τυφλοὶ καθήμενοι παρὰ τὴν ὁδὸν ἀκούσαντες ὅτι Ἰησοῦς παράγει, ἔκραξαν λέγοντες·&nbsp;&nbsp; ἐλέησον ἡμᾶς, κύριε, υἱὸς Δαυίδ.&nbsp;&nbsp;</span>
<span class="ver"><b>31</b></span> <span class="text">ὁ δὲ ὄχλος ἐπετίμησεν αὐτοῖς ἵνα σιωπήσωσιν·&nbsp;&nbsp; οἱ δὲ μεῖζον ἔκραξαν λέγοντες·&nbsp;&nbsp; κύριε, ἐλέησον ἡμᾶς, υἱὸς Δαυίδ.&nbsp;&nbsp;</span>
<span class="ver"><b>32</b></span> <span class="text">καὶ στὰς ὁ Ἰησοῦς ἐφώνησεν αὐτοὺς καὶ εἶπεν·&nbsp;&nbsp; τί θέλετε ποιήσω ὑμῖν;&nbsp;&nbsp;</span>
<span class="ver"><b>33</b></span> <span class="text">λέγουσιν αὐτῷ·&nbsp;&nbsp; κύριε, ἵνα ἀνοιγῶσιν οἱ ὀφθαλμοὶ ἡμῶν.&nbsp;&nbsp;</span>
<span class="ver"><b>34</b></span> <span class="text">σπλαγχνισθεὶς δὲ ὁ Ἰησοῦς ἥψατο τῶν ὀφθαλμῶν αὐτῶν, καὶ εὐθέως ἀνέβλεψαν καὶ ἠκολούθησαν αὐτῷ.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;21</div>
<span class="ver"><b>1</b></span> <span class="text">Καὶ ὅτε ἤγγισαν εἰς Ἱεροσόλυμα καὶ ἦλθον εἰς Βηθφαγὴ πρὸς τὸ ὄρος τῶν ἐλαιῶν, τότε Ἰησοῦς ἀπέστειλεν δύο μαθητὰς</span>
<span class="ver"><b>2</b></span> <span class="text">λέγων αὐτοῖς·&nbsp;&nbsp; πορεύεσθε εἰς τὴν κώμην τὴν κατέναντι ὑμῶν, καὶ εὐθέως εὑρήσετε ὄνον δεδεμένην καὶ πῶλον μετ᾽ αὐτῆς·&nbsp;&nbsp; λύσαντες ἀγάγετέ μοι.&nbsp;&nbsp;</span>
<span class="ver"><b>3</b></span> <span class="text">καὶ ἐάν τις ὑμῖν εἴπῃ τι, ἐρεῖτε ὅτι ὁ κύριος αὐτῶν χρείαν ἔχει·&nbsp;&nbsp; εὐθὺς δὲ ἀποστελεῖ αὐτούς.&nbsp;&nbsp;</span>
<span class="ver"><b>4</b></span> <span class="text">τοῦτο δὲ γέγονεν ἵνα πληρωθῇ τὸ ῥηθὲν διὰ τοῦ προφήτου λέγοντος·&nbsp;&nbsp;</span>
<span class="ver"><b>5</b></span> <span class="text">εἴπατε τῇ θυγατρὶ Σιών·&nbsp;&nbsp; ἰδοὺ ὁ βασιλεύς σου ἔρχεταί σοι πραῢς καὶ ἐπιβεβηκὼς ἐπὶ ὄνον καὶ ἐπὶ πῶλον υἱὸν ὑποζυγίου.&nbsp;&nbsp;</span>
<span class="ver"><b>6</b></span> <span class="text">πορευθέντες δὲ οἱ μαθηταὶ καὶ ποιήσαντες καθὼς συνέταξεν αὐτοῖς ὁ Ἰησοῦς</span>
<span class="ver"><b>7</b></span> <span class="text">ἤγαγον τὴν ὄνον καὶ τὸν πῶλον καὶ ἐπέθηκαν ἐπ᾽ αὐτῶν τὰ ἱμάτια αὐτῶν, καὶ ἐπεκάθισεν ἐπάνω αὐτῶν.&nbsp;&nbsp;</span>
<span class="ver"><b>8</b></span> <span class="text">ὁ δὲ πλεῖστος ὄχλος ἔστρωσαν ἑαυτῶν τὰ ἱμάτια ἐν τῇ ὁδῷ, ἄλλοι δὲ ἔκοπτον κλάδους ἀπὸ τῶν δένδρων καὶ ἐστρώννυον ἐν τῇ ὁδῷ.&nbsp;&nbsp;</span>
<span class="ver"><b>9</b></span> <span class="text">οἱ δὲ ὄχλοι οἱ προάγοντες αὐτὸν καὶ οἱ ἀκολουθοῦντες ἔκραζον λέγοντες·&nbsp;&nbsp; ὡσαννὰ τῷ υἱῷ Δαυίδ·&nbsp;&nbsp; εὐλογημένος ὁ ἐρχόμενος ἐν ὀνόματι κυρίου·&nbsp;&nbsp; ὡσαννὰ ἐν τοῖς ὑψίστοις.&nbsp;&nbsp;</span>
<span class="ver"><b>10</b></span> <span class="text">Καὶ εἰσελθόντος αὐτοῦ εἰς Ἱεροσόλυμα ἐσείσθη πᾶσα ἡ πόλις λέγουσα·&nbsp;&nbsp; τίς ἐστιν οὗτος;&nbsp;&nbsp;</span>
<span class="ver"><b>11</b></span> <span class="text">οἱ δὲ ὄχλοι ἔλεγον·&nbsp;&nbsp; οὗτός ἐστιν ὁ προφήτης Ἰησοῦς ὁ ἀπὸ Ναζαρὲθ τῆς Γαλιλαίας.&nbsp;&nbsp;</span>
<span class="ver"><b>12</b></span> <span class="text">Καὶ εἰσῆλθεν Ἰησοῦς εἰς τὸ ἱερὸν καὶ ἐξέβαλεν πάντας τοὺς πωλοῦντας καὶ ἀγοράζοντας ἐν τῷ ἱερῷ, καὶ τὰς τραπέζας τῶν κολλυβιστῶν κατέστρεψεν καὶ τὰς καθέδρας τῶν πωλούντων τὰς περιστεράς,</span>
<span class="ver"><b>13</b></span> <span class="text">καὶ λέγει αὐτοῖς·&nbsp;&nbsp; γέγραπται·&nbsp;&nbsp; ὁ οἶκός μου οἶκος προσευχῆς κληθήσεται, ὑμεῖς δὲ αὐτὸν ποιεῖτε σπήλαιον λῃστῶν.&nbsp;&nbsp;</span>
<span class="ver"><b>14</b></span> <span class="text">καὶ προσῆλθον αὐτῷ τυφλοὶ καὶ χωλοὶ ἐν τῷ ἱερῷ, καὶ ἐθεράπευσεν αὐτούς.&nbsp;&nbsp;</span>
<span class="ver"><b>15</b></span> <span class="text">ἰδόντες δὲ οἱ ἀρχιερεῖς καὶ οἱ γραμματεῖς τὰ θαυμάσια ἃ ἐποίησεν καὶ τοὺς παῖδας τοὺς κράζοντας ἐν τῷ ἱερῷ καὶ λέγοντας·&nbsp;&nbsp; ὡσαννὰ τῷ υἱῷ Δαυίδ, ἠγανάκτησαν</span>
<span class="ver"><b>16</b></span> <span class="text">καὶ εἶπαν αὐτῷ·&nbsp;&nbsp; ἀκούεις τί οὗτοι λέγουσιν;&nbsp;&nbsp; ὁ δὲ Ἰησοῦς λέγει αὐτοῖς·&nbsp;&nbsp; ναί.&nbsp;&nbsp; οὐδέποτε ἀνέγνωτε ὅτι ἐκ στόματος νηπίων καὶ θηλαζόντων κατηρτίσω αἶνον;&nbsp;&nbsp;</span>
<span class="ver"><b>17</b></span> <span class="text">καὶ καταλιπὼν αὐτοὺς ἐξῆλθεν ἔξω τῆς πόλεως εἰς Βηθανίαν καὶ ηὐλίσθη ἐκεῖ.&nbsp;&nbsp;</span>
<span class="ver"><b>18</b></span> <span class="text">Πρωῒ δὲ ἐπανάγων εἰς τὴν πόλιν ἐπείνασεν.&nbsp;&nbsp;</span>
<span class="ver"><b>19</b></span> <span class="text">καὶ ἰδὼν συκῆν μίαν ἐπὶ τῆς ὁδοῦ ἦλθεν ἐπ᾽ αὐτὴν καὶ οὐδὲν εὗρεν ἐν αὐτῇ εἰ μὴ φύλλα μόνον, καὶ λέγει αὐτῇ·&nbsp;&nbsp; μηκέτι ἐκ σοῦ καρπὸς γένηται εἰς τὸν αἰῶνα.&nbsp;&nbsp; καὶ ἐξηράνθη παραχρῆμα ἡ συκῆ.&nbsp;&nbsp;</span>
<span class="ver"><b>20</b></span> <span class="text">Καὶ ἰδόντες οἱ μαθηταὶ ἐθαύμασαν λέγοντες·&nbsp;&nbsp; πῶς παραχρῆμα ἐξηράνθη ἡ συκῆ;&nbsp;&nbsp;</span>
<span class="ver"><b>21</b></span> <span class="text">ἀποκριθεὶς δὲ ὁ Ἰησοῦς εἶπεν αὐτοῖς·&nbsp;&nbsp; ἀμὴν λέγω ὑμῖν, ἐὰν ἔχητε πίστιν καὶ μὴ διακριθῆτε, οὐ μόνον τὸ τῆς συκῆς ποιήσετε, ἀλλὰ κἂν τῷ ὄρει τούτῳ εἴπητε·&nbsp;&nbsp; ἄρθητι καὶ βλήθητι εἰς τὴν θάλασσαν, γενήσεται·&nbsp;&nbsp;</span>
<span class="ver"><b>22</b></span> <span class="text">καὶ πάντα ὅσα ἂν αἰτήσητε ἐν τῇ προσευχῇ πιστεύοντες λήμψεσθε.&nbsp;&nbsp;</span>
<span class="ver"><b>23</b></span> <span class="text">Καὶ ἐλθόντος αὐτοῦ εἰς τὸ ἱερὸν προσῆλθον αὐτῷ διδάσκοντι οἱ ἀρχιερεῖς καὶ οἱ πρεσβύτεροι τοῦ λαοῦ λέγοντες·&nbsp;&nbsp; ἐν ποίᾳ ἐξουσίᾳ ταῦτα ποιεῖς;&nbsp;&nbsp; καὶ τίς σοι ἔδωκεν τὴν ἐξουσίαν ταύτην;&nbsp;&nbsp;</span>
<span class="ver"><b>24</b></span> <span class="text">ἀποκριθεὶς δὲ ὁ Ἰησοῦς εἶπεν αὐτοῖς·&nbsp;&nbsp; ἐρωτήσω ὑμᾶς κἀγὼ λόγον ἕνα, ὃν ἐὰν εἴπητέ μοι κἀγὼ ὑμῖν ἐρῶ ἐν ποίᾳ ἐξουσίᾳ ταῦτα ποιῶ·&nbsp;&nbsp;</span>
<span class="ver"><b>25</b></span> <span class="text">τὸ βάπτισμα τὸ Ἰωάννου πόθεν ἦν;&nbsp;&nbsp; ἐξ οὐρανοῦ ἢ ἐξ ἀνθρώπων;&nbsp;&nbsp; οἱ δὲ διελογίζοντο ἐν ἑαυτοῖς λέγοντες·&nbsp;&nbsp; ἐὰν εἴπωμεν·&nbsp;&nbsp; ἐξ οὐρανοῦ, ἐρεῖ ἡμῖν·&nbsp;&nbsp; διὰ τί οὖν οὐκ ἐπιστεύσατε αὐτῷ;&nbsp;&nbsp;</span>
<span class="ver"><b>26</b></span> <span class="text">ἐὰν δὲ εἴπωμεν·&nbsp;&nbsp; ἐξ ἀνθρώπων, φοβούμεθα τὸν ὄχλον, πάντες γὰρ ὡς προφήτην ἔχουσιν τὸν Ἰωάννην.&nbsp;&nbsp;</span>
<span class="ver"><b>27</b></span> <span class="text">καὶ ἀποκριθέντες τῷ Ἰησοῦ εἶπον·&nbsp;&nbsp; οὐκ οἴδαμεν.&nbsp;&nbsp; ἔφη αὐτοῖς καὶ αὐτός·&nbsp;&nbsp; οὐδὲ ἐγὼ λέγω ὑμῖν ἐν ποίᾳ ἐξουσίᾳ ταῦτα ποιῶ.&nbsp;&nbsp;</span>
<span class="ver"><b>28</b></span> <span class="text">Τί δὲ ὑμῖν δοκεῖ;&nbsp;&nbsp; ἄνθρωπος εἶχεν τέκνα δύο.&nbsp;&nbsp; καὶ προσελθὼν τῷ πρώτῳ εἶπεν·&nbsp;&nbsp; τέκνον, ὕπαγε σήμερον ἐργάζου ἐν τῷ ἀμπελῶνι.&nbsp;&nbsp;</span>
<span class="ver"><b>29</b></span> <span class="text">ὁ δὲ ἀποκριθεὶς εἶπεν·&nbsp;&nbsp; οὐ θέλω, ὕστερον δὲ μεταμεληθεὶς ἀπῆλθεν.&nbsp;&nbsp;</span>
<span class="ver"><b>30</b></span> <span class="text">προσελθὼν δὲ τῷ ἑτέρῳ εἶπεν ὡσαύτως.&nbsp;&nbsp; ὁ δὲ ἀποκριθεὶς εἶπεν·&nbsp;&nbsp; ἐγώ, κύριε, καὶ οὐκ ἀπῆλθεν.&nbsp;&nbsp;</span>
<span class="ver"><b>31</b></span> <span class="text">τίς ἐκ τῶν δύο ἐποίησεν τὸ θέλημα τοῦ πατρός;&nbsp;&nbsp; λέγουσιν·&nbsp;&nbsp; ὁ πρῶτος.&nbsp;&nbsp; λέγει αὐτοῖς ὁ Ἰησοῦς·&nbsp;&nbsp; ἀμὴν λέγω ὑμῖν ὅτι οἱ τελῶναι καὶ αἱ πόρναι προάγουσιν ὑμᾶς εἰς τὴν βασιλείαν τοῦ θεοῦ.&nbsp;&nbsp;</span>
<span class="ver"><b>32</b></span> <span class="text">ἦλθεν γὰρ Ἰωάννης πρὸς ὑμᾶς ἐν ὁδῷ δικαιοσύνης, καὶ οὐκ ἐπιστεύσατε αὐτῷ, οἱ δὲ τελῶναι καὶ αἱ πόρναι ἐπίστευσαν αὐτῷ·&nbsp;&nbsp; ὑμεῖς δὲ ἰδόντες οὐδὲ μετεμελήθητε ὕστερον τοῦ πιστεῦσαι αὐτῷ.&nbsp;&nbsp;</span>
<span class="ver"><b>33</b></span> <span class="text">Ἄλλην παραβολὴν ἀκούσατε.&nbsp;&nbsp; ἄνθρωπος ἦν οἰκοδεσπότης ὅστις ἐφύτευσεν ἀμπελῶνα καὶ φραγμὸν αὐτῷ περιέθηκεν καὶ ὤρυξεν ἐν αὐτῷ ληνὸν καὶ ᾠκοδόμησεν πύργον καὶ ἐξέδετο αὐτὸν γεωργοῖς καὶ ἀπεδήμησεν.&nbsp;&nbsp;</span>
<span class="ver"><b>34</b></span> <span class="text">ὅτε δὲ ἤγγισεν ὁ καιρὸς τῶν καρπῶν, ἀπέστειλεν τοὺς δούλους αὐτοῦ πρὸς τοὺς γεωργοὺς λαβεῖν τοὺς καρποὺς αὐτοῦ.&nbsp;&nbsp;</span>
<span class="ver"><b>35</b></span> <span class="text">καὶ λαβόντες οἱ γεωργοὶ τοὺς δούλους αὐτοῦ ὃν μὲν ἔδειραν, ὃν δὲ ἀπέκτειναν, ὃν δὲ ἐλιθοβόλησαν.&nbsp;&nbsp;</span>
<span class="ver"><b>36</b></span> <span class="text">πάλιν ἀπέστειλεν ἄλλους δούλους πλείονας τῶν πρώτων, καὶ ἐποίησαν αὐτοῖς ὡσαύτως.&nbsp;&nbsp;</span>
<span class="ver"><b>37</b></span> <span class="text">ὕστερον δὲ ἀπέστειλεν πρὸς αὐτοὺς τὸν υἱὸν αὐτοῦ λέγων·&nbsp;&nbsp; ἐντραπήσονται τὸν υἱόν μου.&nbsp;&nbsp;</span>
<span class="ver"><b>38</b></span> <span class="text">οἱ δὲ γεωργοὶ ἰδόντες τὸν υἱὸν εἶπον ἐν ἑαυτοῖς·&nbsp;&nbsp; οὗτός ἐστιν ὁ κληρονόμος·&nbsp;&nbsp; δεῦτε ἀποκτείνωμεν αὐτὸν καὶ σχῶμεν τὴν κληρονομίαν αὐτοῦ,</span>
<span class="ver"><b>39</b></span> <span class="text">καὶ λαβόντες αὐτὸν ἐξέβαλον ἔξω τοῦ ἀμπελῶνος καὶ ἀπέκτειναν.&nbsp;&nbsp;</span>
<span class="ver"><b>40</b></span> <span class="text">ὅταν οὖν ἔλθῃ ὁ κύριος τοῦ ἀμπελῶνος, τί ποιήσει τοῖς γεωργοῖς ἐκείνοις;&nbsp;&nbsp;</span>
<span class="ver"><b>41</b></span> <span class="text">λέγουσιν αὐτῷ·&nbsp;&nbsp; κακοὺς κακῶς ἀπολέσει αὐτοὺς καὶ τὸν ἀμπελῶνα ἐκδώσεται ἄλλοις γεωργοῖς, οἵτινες ἀποδώσουσιν αὐτῷ τοὺς καρποὺς ἐν τοῖς καιροῖς αὐτῶν.&nbsp;&nbsp;</span>
<span class="ver"><b>42</b></span> <span class="text">Λέγει αὐτοῖς ὁ Ἰησοῦς·&nbsp;&nbsp; οὐδέποτε ἀνέγνωτε ἐν ταῖς γραφαῖς·&nbsp;&nbsp; λίθον ὃν ἀπεδοκίμασαν οἱ οἰκοδομοῦντες, οὗτος ἐγενήθη εἰς κεφαλὴν γωνίας·&nbsp;&nbsp; παρὰ κυρίου ἐγένετο αὕτη καὶ ἔστιν θαυμαστὴ ἐν ὀφθαλμοῖς ἡμῶν;&nbsp;&nbsp;</span>
<span class="ver"><b>43</b></span> <span class="text">διὰ τοῦτο λέγω ὑμῖν ὅτι ἀρθήσεται ἀφ᾽ ὑμῶν ἡ βασιλεία τοῦ θεοῦ καὶ δοθήσεται ἔθνει ποιοῦντι τοὺς καρποὺς αὐτῆς.&nbsp;&nbsp;</span>
<span class="ver"><b>44</b></span> <span class="text">καὶ ὁ πεσὼν ἐπὶ τὸν λίθον τοῦτον συνθλασθήσεται·&nbsp;&nbsp; ἐφ᾽ ὃν δ᾽ ἂν πέσῃ λικμήσει αὐτόν.&nbsp;&nbsp;</span>
<span class="ver"><b>45</b></span> <span class="text">Καὶ ἀκούσαντες οἱ ἀρχιερεῖς καὶ οἱ Φαρισαῖοι τὰς παραβολὰς αὐτοῦ ἔγνωσαν ὅτι περὶ αὐτῶν λέγει·&nbsp;&nbsp;</span>
<span class="ver"><b>46</b></span> <span class="text">καὶ ζητοῦντες αὐτὸν κρατῆσαι ἐφοβήθησαν τοὺς ὄχλους, ἐπεὶ εἰς προφήτην αὐτὸν εἶχον.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;22</div>
<span class="ver"><b>1</b></span> <span class="text">Καὶ ἀποκριθεὶς ὁ Ἰησοῦς πάλιν εἶπεν ἐν παραβολαῖς αὐτοῖς λέγων·&nbsp;&nbsp;</span>
<span class="ver"><b>2</b></span> <span class="text">ὡμοιώθη ἡ βασιλεία τῶν οὐρανῶν ἀνθρώπῳ βασιλεῖ, ὅστις ἐποίησεν γάμους τῷ υἱῷ αὐτοῦ.&nbsp;&nbsp;</span>
<span class="ver"><b>3</b></span> <span class="text">καὶ ἀπέστειλεν τοὺς δούλους αὐτοῦ καλέσαι τοὺς κεκλημένους εἰς τοὺς γάμους, καὶ οὐκ ἤθελον ἐλθεῖν.&nbsp;&nbsp;</span>
<span class="ver"><b>4</b></span> <span class="text">πάλιν ἀπέστειλεν ἄλλους δούλους λέγων·&nbsp;&nbsp; εἴπατε τοῖς κεκλημένοις·&nbsp;&nbsp; ἰδοὺ τὸ ἄριστόν μου ἡτοίμακα, οἱ ταῦροί μου καὶ τὰ σιτιστὰ τεθυμένα καὶ πάντα ἕτοιμα·&nbsp;&nbsp; δεῦτε εἰς τοὺς γάμους.&nbsp;&nbsp;</span>
<span class="ver"><b>5</b></span> <span class="text">οἱ δὲ ἀμελήσαντες ἀπῆλθον, ὃς μὲν εἰς τὸν ἴδιον ἀγρόν, ὃς δὲ ἐπὶ τὴν ἐμπορίαν αὐτοῦ·&nbsp;&nbsp;</span>
<span class="ver"><b>6</b></span> <span class="text">οἱ δὲ λοιποὶ κρατήσαντες τοὺς δούλους αὐτοῦ ὕβρισαν καὶ ἀπέκτειναν.&nbsp;&nbsp;</span>
<span class="ver"><b>7</b></span> <span class="text">ὁ δὲ βασιλεὺς ὠργίσθη καὶ πέμψας τὰ στρατεύματα αὐτοῦ ἀπώλεσεν τοὺς φονεῖς ἐκείνους καὶ τὴν πόλιν αὐτῶν ἐνέπρησεν.&nbsp;&nbsp;</span>
<span class="ver"><b>8</b></span> <span class="text">τότε λέγει τοῖς δούλοις αὐτοῦ·&nbsp;&nbsp; ὁ μὲν γάμος ἕτοιμός ἐστιν, οἱ δὲ κεκλημένοι οὐκ ἦσαν ἄξιοι·&nbsp;&nbsp;</span>
<span class="ver"><b>9</b></span> <span class="text">πορεύεσθε οὖν ἐπὶ τὰς διεξόδους τῶν ὁδῶν καὶ ὅσους ἐὰν εὕρητε καλέσατε εἰς τοὺς γάμους.&nbsp;&nbsp;</span>
<span class="ver"><b>10</b></span> <span class="text">καὶ ἐξελθόντες οἱ δοῦλοι ἐκεῖνοι εἰς τὰς ὁδοὺς συνήγαγον πάντας οὓς εὗρον, πονηρούς τε καὶ ἀγαθούς·&nbsp;&nbsp; καὶ ἐπλήσθη ὁ γάμος ἀνακειμένων.&nbsp;&nbsp;</span>
<span class="ver"><b>11</b></span> <span class="text">Εἰσελθὼν δὲ ὁ βασιλεὺς θεάσασθαι τοὺς ἀνακειμένους εἶδεν ἐκεῖ ἄνθρωπον οὐκ ἐνδεδυμένον ἔνδυμα γάμου,</span>
<span class="ver"><b>12</b></span> <span class="text">καὶ λέγει αὐτῷ·&nbsp;&nbsp; ἑταῖρε, πῶς εἰσῆλθες ὧδε μὴ ἔχων ἔνδυμα γάμου;&nbsp;&nbsp; ὁ δὲ ἐφιμώθη.&nbsp;&nbsp;</span>
<span class="ver"><b>13</b></span> <span class="text">τότε ὁ βασιλεὺς εἶπεν τοῖς διακόνοις·&nbsp;&nbsp; δήσαντες αὐτοῦ πόδας καὶ χεῖρας ἐκβάλετε αὐτὸν εἰς τὸ σκότος τὸ ἐξώτερον·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>14</b></span> <span class="text">πολλοὶ γάρ εἰσιν κλητοί, ὀλίγοι δὲ ἐκλεκτοί.&nbsp;&nbsp;</span>
<span class="ver"><b>15</b></span> <span class="text">Τότε πορευθέντες οἱ Φαρισαῖοι συμβούλιον ἔλαβον ὅπως αὐτὸν παγιδεύσωσιν ἐν λόγῳ.&nbsp;&nbsp;</span>
<span class="ver"><b>16</b></span> <span class="text">καὶ ἀποστέλλουσιν αὐτῷ τοὺς μαθητὰς αὐτῶν μετὰ τῶν Ἡρῳδιανῶν λέγοντες·&nbsp;&nbsp; διδάσκαλε, οἴδαμεν ὅτι ἀληθὴς εἶ καὶ τὴν ὁδὸν τοῦ θεοῦ ἐν ἀληθείᾳ διδάσκεις καὶ οὐ μέλει σοι περὶ οὐδενός·&nbsp;&nbsp; οὐ γὰρ βλέπεις εἰς πρόσωπον ἀνθρώπων,</span>
<span class="ver"><b>17</b></span> <span class="text">εἰπὲ οὖν ἡμῖν τί σοι δοκεῖ·&nbsp;&nbsp; ἔξεστιν δοῦναι κῆνσον Καίσαρι ἢ οὔ;&nbsp;&nbsp;</span>
<span class="ver"><b>18</b></span> <span class="text">γνοὺς δὲ ὁ Ἰησοῦς τὴν πονηρίαν αὐτῶν εἶπεν·&nbsp;&nbsp; τί με πειράζετε, ὑποκριταί;&nbsp;&nbsp;</span>
<span class="ver"><b>19</b></span> <span class="text">ἐπιδείξατέ μοι τὸ νόμισμα τοῦ κήνσου.&nbsp;&nbsp; οἱ δὲ προσήνεγκαν αὐτῷ δηνάριον.&nbsp;&nbsp;</span>
<span class="ver"><b>20</b></span> <span class="text">καὶ λέγει αὐτοῖς·&nbsp;&nbsp; τίνος ἡ εἰκὼν αὕτη καὶ ἡ ἐπιγραφή;&nbsp;&nbsp;</span>
<span class="ver"><b>21</b></span> <span class="text">λέγουσιν αὐτῷ·&nbsp;&nbsp; Καίσαρος.&nbsp;&nbsp; τότε λέγει αὐτοῖς·&nbsp;&nbsp; ἀπόδοτε οὖν τὰ Καίσαρος Καίσαρι καὶ τὰ τοῦ θεοῦ τῷ θεῷ.&nbsp;&nbsp;</span>
<span class="ver"><b>22</b></span> <span class="text">καὶ ἀκούσαντες ἐθαύμασαν, καὶ ἀφέντες αὐτὸν ἀπῆλθαν.&nbsp;&nbsp;</span>
<span class="ver"><b>23</b></span> <span class="text">Ἐν ἐκείνῃ τῇ ἡμέρᾳ προσῆλθον αὐτῷ Σαδδουκαῖοι, λέγοντες μὴ εἶναι ἀνάστασιν, καὶ ἐπηρώτησαν αὐτὸν</span>
<span class="ver"><b>24</b></span> <span class="text">λέγοντες·&nbsp;&nbsp; διδάσκαλε, Μωϋσῆς εἶπεν·&nbsp;&nbsp; ἐάν τις ἀποθάνῃ μὴ ἔχων τέκνα, ἐπιγαμβρεύσει ὁ ἀδελφὸς αὐτοῦ τὴν γυναῖκα αὐτοῦ καὶ ἀναστήσει σπέρμα τῷ ἀδελφῷ αὐτοῦ.&nbsp;&nbsp;</span>
<span class="ver"><b>25</b></span> <span class="text">ἦσαν δὲ παρ᾽ ἡμῖν ἑπτὰ ἀδελφοί·&nbsp;&nbsp; καὶ ὁ πρῶτος γήμας ἐτελεύτησεν, καὶ μὴ ἔχων σπέρμα ἀφῆκεν τὴν γυναῖκα αὐτοῦ τῷ ἀδελφῷ αὐτοῦ·&nbsp;&nbsp;</span>
<span class="ver"><b>26</b></span> <span class="text">ὁμοίως καὶ ὁ δεύτερος καὶ ὁ τρίτος ἕως τῶν ἑπτά.&nbsp;&nbsp;</span>
<span class="ver"><b>27</b></span> <span class="text">ὕστερον δὲ πάντων ἀπέθανεν ἡ γυνή.&nbsp;&nbsp;</span>
<span class="ver"><b>28</b></span> <span class="text">ἐν τῇ ἀναστάσει οὖν τίνος τῶν ἑπτὰ ἔσται γυνή;&nbsp;&nbsp; πάντες γὰρ ἔσχον αὐτήν·&nbsp;&nbsp;</span>
<span class="ver"><b>29</b></span> <span class="text">Ἀποκριθεὶς δὲ ὁ Ἰησοῦς εἶπεν αὐτοῖς·&nbsp;&nbsp; πλανᾶσθε μὴ εἰδότες τὰς γραφὰς μηδὲ τὴν δύναμιν τοῦ θεοῦ·&nbsp;&nbsp;</span>
<span class="ver"><b>30</b></span> <span class="text">ἐν γὰρ τῇ ἀναστάσει οὔτε γαμοῦσιν οὔτε γαμίζονται, ἀλλ᾽ ὡς ἄγγελοι ἐν τῷ οὐρανῷ εἰσιν.&nbsp;&nbsp;</span>
<span class="ver"><b>31</b></span> <span class="text">περὶ δὲ τῆς ἀναστάσεως τῶν νεκρῶν οὐκ ἀνέγνωτε τὸ ῥηθὲν ὑμῖν ὑπὸ τοῦ θεοῦ λέγοντος·&nbsp;&nbsp;</span>
<span class="ver"><b>32</b></span> <span class="text">ἐγώ εἰμι ὁ θεὸς Ἀβραὰμ καὶ ὁ θεὸς Ἰσαὰκ καὶ ὁ θεὸς Ἰακώβ;&nbsp;&nbsp; οὐκ ἔστιν ὁ θεὸς νεκρῶν ἀλλὰ ζώντων.&nbsp;&nbsp;</span>
<span class="ver"><b>33</b></span> <span class="text">καὶ ἀκούσαντες οἱ ὄχλοι ἐξεπλήσσοντο ἐπὶ τῇ διδαχῇ αὐτοῦ.&nbsp;&nbsp;</span>
<span class="ver"><b>34</b></span> <span class="text">Οἱ δὲ Φαρισαῖοι ἀκούσαντες ὅτι ἐφίμωσεν τοὺς Σαδδουκαίους συνήχθησαν ἐπὶ τὸ αὐτό,</span>
<span class="ver"><b>35</b></span> <span class="text">καὶ ἐπηρώτησεν εἷς ἐξ αὐτῶν νομικὸς πειράζων αὐτόν·&nbsp;&nbsp;</span>
<span class="ver"><b>36</b></span> <span class="text">διδάσκαλε, ποία ἐντολὴ μεγάλη ἐν τῷ νόμῳ;&nbsp;&nbsp;</span>
<span class="ver"><b>37</b></span> <span class="text">ὁ δὲ ἔφη αὐτῷ·&nbsp;&nbsp; ἀγαπήσεις κύριον τὸν θεόν σου ἐν ὅλῃ τῇ καρδίᾳ σου καὶ ἐν ὅλῃ τῇ ψυχῇ σου καὶ ἐν ὅλῃ τῇ διανοίᾳ σου·&nbsp;&nbsp;</span>
<span class="ver"><b>38</b></span> <span class="text">αὕτη ἐστὶν ἡ μεγάλη καὶ πρώτη ἐντολή.&nbsp;&nbsp;</span>
<span class="ver"><b>39</b></span> <span class="text">δευτέρα δὲ ὁμοία αὐτῇ·&nbsp;&nbsp; ἀγαπήσεις τὸν πλησίον σου ὡς σεαυτόν.&nbsp;&nbsp;</span>
<span class="ver"><b>40</b></span> <span class="text">ἐν ταύταις ταῖς δυσὶν ἐντολαῖς ὅλος ὁ νόμος κρέμαται καὶ οἱ προφῆται.&nbsp;&nbsp;</span>
<span class="ver"><b>41</b></span> <span class="text">Συνηγμένων δὲ τῶν Φαρισαίων ἐπηρώτησεν αὐτοὺς ὁ Ἰησοῦς</span>
<span class="ver"><b>42</b></span> <span class="text">λέγων·&nbsp;&nbsp; τί ὑμῖν δοκεῖ περὶ τοῦ χριστοῦ;&nbsp;&nbsp; τίνος υἱός ἐστιν;&nbsp;&nbsp; λέγουσιν αὐτῷ·&nbsp;&nbsp; τοῦ Δαυίδ.&nbsp;&nbsp;</span>
<span class="ver"><b>43</b></span> <span class="text">λέγει αὐτοῖς·&nbsp;&nbsp; πῶς οὖν Δαυὶδ ἐν πνεύματι καλεῖ κύριον αὐτὸν λέγων·&nbsp;&nbsp;</span>
<span class="ver"><b>44</b></span> <span class="text">εἶπεν κύριος τῷ κυρίῳ μου·&nbsp;&nbsp; κάθου ἐκ δεξιῶν μου, ἕως ἂν θῶ τοὺς ἐχθρούς σου ὑποκάτω τῶν ποδῶν σου;&nbsp;&nbsp;</span>
<span class="ver"><b>45</b></span> <span class="text">εἰ οὖν Δαυὶδ καλεῖ αὐτὸν κύριον, πῶς υἱὸς αὐτοῦ ἐστιν;&nbsp;&nbsp;</span>
<span class="ver"><b>46</b></span> <span class="text">καὶ οὐδεὶς ἐδύνατο ἀποκριθῆναι αὐτῷ λόγον οὐδὲ ἐτόλμησέν τις ἀπ᾽ ἐκείνης τῆς ἡμέρας ἐπερωτῆσαι αὐτὸν οὐκέτι.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;23</div>
<span class="ver"><b>1</b></span> <span class="text">Τότε ὁ Ἰησοῦς ἐλάλησεν τοῖς ὄχλοις καὶ τοῖς μαθηταῖς αὐτοῦ</span>
<span class="ver"><b>2</b></span> <span class="text">λέγων·&nbsp;&nbsp; ἐπὶ τῆς Μωϋσέως καθέδρας ἐκάθισαν οἱ γραμματεῖς καὶ οἱ Φαρισαῖοι.&nbsp;&nbsp;</span>
<span class="ver"><b>3</b></span> <span class="text">πάντα οὖν ὅσα ἐὰν εἴπωσιν ὑμῖν ποιήσατε καὶ τηρεῖτε, κατὰ δὲ τὰ ἔργα αὐτῶν μὴ ποιεῖτε·&nbsp;&nbsp; λέγουσιν γὰρ καὶ οὐ ποιοῦσιν.&nbsp;&nbsp;</span>
<span class="ver"><b>4</b></span> <span class="text">δεσμεύουσιν δὲ φορτία βαρέα καὶ δυσβάστακτα καὶ ἐπιτιθέασιν ἐπὶ τοὺς ὤμους τῶν ἀνθρώπων, αὐτοὶ δὲ τῷ δακτύλῳ αὐτῶν οὐ θέλουσιν κινῆσαι αὐτά.&nbsp;&nbsp;</span>
<span class="ver"><b>5</b></span> <span class="text">πάντα δὲ τὰ ἔργα αὐτῶν ποιοῦσιν πρὸς τὸ θεαθῆναι τοῖς ἀνθρώποις·&nbsp;&nbsp; πλατύνουσιν γὰρ τὰ φυλακτήρια αὐτῶν καὶ μεγαλύνουσιν τὰ κράσπεδα,</span>
<span class="ver"><b>6</b></span> <span class="text">φιλοῦσιν δὲ τὴν πρωτοκλισίαν ἐν τοῖς δείπνοις καὶ τὰς πρωτοκαθεδρίας ἐν ταῖς συναγωγαῖς</span>
<span class="ver"><b>7</b></span> <span class="text">καὶ τοὺς ἀσπασμοὺς ἐν ταῖς ἀγοραῖς καὶ καλεῖσθαι ὑπὸ τῶν ἀνθρώπων ῥαββεί.&nbsp;&nbsp;</span>
<span class="ver"><b>8</b></span> <span class="text">Ὑμεῖς δὲ μὴ κληθῆτε ῥαββεί·&nbsp;&nbsp; εἷς γάρ ἐστιν ὑμῶν ὁ διδάσκαλος, πάντες δὲ ὑμεῖς ἀδελφοί ἐστε.&nbsp;&nbsp;</span>
<span class="ver"><b>9</b></span> <span class="text">καὶ πατέρα μὴ καλέσητε ὑμῶν ἐπὶ τῆς γῆς, εἷς γάρ ἐστιν ὑμῶν ὁ πατὴρ ὁ οὐράνιος.&nbsp;&nbsp;</span>
<span class="ver"><b>10</b></span> <span class="text">μηδὲ κληθῆτε καθηγηταί, ὅτι καθηγητὴς ὑμῶν ἐστιν εἷς ὁ Χριστός.&nbsp;&nbsp;</span>
<span class="ver"><b>11</b></span> <span class="text">ὁ δὲ μείζων ὑμῶν ἔσται ὑμῶν διάκονος.&nbsp;&nbsp;</span>
<span class="ver"><b>12</b></span> <span class="text">ὅστις δὲ ὑψώσει ἑαυτὸν ταπεινωθήσεται καὶ ὅστις ταπεινώσει ἑαυτὸν ὑψωθήσεται.&nbsp;&nbsp;</span>
<span class="ver"><b>13</b></span> <span class="text">Οὐαὶ δὲ ὑμῖν, γραμματεῖς καὶ Φαρισαῖοι ὑποκριταί, ὅτι κλείετε τὴν βασιλείαν τῶν οὐρανῶν ἔμπροσθεν τῶν ἀνθρώπων·&nbsp;&nbsp; ὑμεῖς γὰρ οὐκ εἰσέρχεσθε οὐδὲ τοὺς εἰσερχομένους ἀφίετε εἰσελθεῖν.&nbsp;&nbsp;</span>
<span class="ver"><b>14</b></span> <span class="text"></span>
<span class="ver"><b>15</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι περιάγετε τὴν θάλασσαν καὶ τὴν ξηρὰν ποιῆσαι ἕνα προσήλυτον, καὶ ὅταν γένηται ποιεῖτε αὐτὸν υἱὸν γεέννης διπλότερον ὑμῶν.&nbsp;&nbsp;</span>
<span class="ver"><b>16</b></span> <span class="text">Οὐαὶ ὑμῖν, ὁδηγοὶ τυφλοὶ οἱ λέγοντες·&nbsp;&nbsp; ὃς ἂν ὀμόσῃ ἐν τῷ ναῷ, οὐδέν ἐστιν·&nbsp;&nbsp; ὃς δ᾽ ἂν ὀμόσῃ ἐν τῷ χρυσῷ τοῦ ναοῦ, ὀφείλει.&nbsp;&nbsp;</span>
<span class="ver"><b>17</b></span> <span class="text">μωροὶ καὶ τυφλοί, τίς γὰρ μείζων ἐστίν, ὁ χρυσὸς ἢ ὁ ναὸς ὁ ἁγιάσας τὸν χρυσόν;&nbsp;&nbsp;</span>
<span class="ver"><b>18</b></span> <span class="text">καί·&nbsp;&nbsp; ὃς ἂν ὀμόσῃ ἐν τῷ θυσιαστηρίῳ, οὐδέν ἐστιν·&nbsp;&nbsp; ὃς δ᾽ ἂν ὀμόσῃ ἐν τῷ δώρῳ τῷ ἐπάνω αὐτοῦ, ὀφείλει.&nbsp;&nbsp;</span>
<span class="ver"><b>19</b></span> <span class="text">μωροὶ καὶ τυφλοί, τί γὰρ μεῖζον, τὸ δῶρον ἢ τὸ θυσιαστήριον τὸ ἁγιάζον τὸ δῶρον;&nbsp;&nbsp;</span>
<span class="ver"><b>20</b></span> <span class="text">ὁ οὖν ὀμόσας ἐν τῷ θυσιαστηρίῳ ὀμνύει ἐν αὐτῷ καὶ ἐν πᾶσιν τοῖς ἐπάνω αὐτοῦ·&nbsp;&nbsp;</span>
<span class="ver"><b>21</b></span> <span class="text">καὶ ὁ ὀμόσας ἐν τῷ ναῷ ὀμνύει ἐν αὐτῷ καὶ ἐν τῷ κατοικοῦντι αὐτόν,</span>
<span class="ver"><b>22</b></span> <span class="text">καὶ ὁ ὀμόσας ἐν τῷ οὐρανῷ ὀμνύει ἐν τῷ θρόνῳ τοῦ θεοῦ καὶ ἐν τῷ καθημένῳ ἐπάνω αὐτοῦ.&nbsp;&nbsp;</span>
<span class="ver"><b>23</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι ἀποδεκατοῦτε τὸ ἡδύοσμον καὶ τὸ ἄνηθον καὶ τὸ κύμινον καὶ ἀφήκατε τὰ βαρύτερα τοῦ νόμου, τὴν κρίσιν καὶ τὸ ἔλεος καὶ τὴν πίστιν·&nbsp;&nbsp; ταῦτα δὲ ἔδει ποιῆσαι κἀκεῖνα μὴ ἀφιέναι.&nbsp;&nbsp;</span>
<span class="ver"><b>24</b></span> <span class="text">ὁδηγοὶ τυφλοί, οἱ διϋλίζοντες τὸν κώνωπα, τὴν δὲ κάμηλον καταπίνοντες.&nbsp;&nbsp;</span>
<span class="ver"><b>25</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι καθαρίζετε τὸ ἔξωθεν τοῦ ποτηρίου καὶ τῆς παροψίδος, ἔσωθεν δὲ γέμουσιν ἐξ ἁρπαγῆς καὶ ἀκρασίας.&nbsp;&nbsp;</span>
<span class="ver"><b>26</b></span> <span class="text">Φαρισαῖε τυφλέ, καθάρισον πρῶτον τὸ ἐντὸς τοῦ ποτηρίου, καὶ τῆς παροψίδος, ἵνα γένηται καὶ τὸ ἐκτὸς αὐτῶν καθαρόν.&nbsp;&nbsp;</span>
<span class="ver"><b>27</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι παρομοιάζετε τάφοις κεκονιαμένοις, οἵτινες ἔξωθεν μὲν φαίνονται ὡραῖοι, ἔσωθεν δὲ γέμουσιν ὀστέων νεκρῶν καὶ πάσης ἀκαθαρσίας.&nbsp;&nbsp;</span>
<span class="ver"><b>28</b></span> <span class="text">οὕτως καὶ ὑμεῖς ἔξωθεν μὲν φαίνεσθε τοῖς ἀνθρώποις δίκαιοι, ἔσωθεν δέ ἐστε μεστοὶ ὑποκρίσεως καὶ ἀνομίας.&nbsp;&nbsp;</span>
<span class="ver"><b>29</b></span> <span class="text">Οὐαὶ ὑμῖν, γραμματεῖς καὶ Φαρισαῖοι ὑποκριταί, ὅτι οἰκοδομεῖτε τοὺς τάφους τῶν προφητῶν καὶ κοσμεῖτε τὰ μνημεῖα τῶν δικαίων,</span>
<span class="ver"><b>30</b></span> <span class="text">καὶ λέγετε·&nbsp;&nbsp; εἰ ἤμεθα ἐν ταῖς ἡμέραις τῶν πατέρων ἡμῶν, οὐκ ἂν ἤμεθα κοινωνοὶ αὐτῶν ἐν τῷ αἵματι τῶν προφητῶν.&nbsp;&nbsp;</span>
<span class="ver"><b>31</b></span> <span class="text">ὥστε μαρτυρεῖτε ἑαυτοῖς ὅτι υἱοί ἐστε τῶν φονευσάντων τοὺς προφήτας.&nbsp;&nbsp;</span>
<span class="ver"><b>32</b></span> <span class="text">καὶ ὑμεῖς πληρώσατε τὸ μέτρον τῶν πατέρων ὑμῶν.&nbsp;&nbsp;</span>
<span class="ver"><b>33</b></span> <span class="text">ὄφεις, γεννήματα ἐχιδνῶν, πῶς φύγητε ἀπὸ τῆς κρίσεως τῆς γεέννης;&nbsp;&nbsp;</span>
<span class="ver"><b>34</b></span> <span class="text">Διὰ τοῦτο ἰδοὺ ἐγὼ ἀποστέλλω πρὸς ὑμᾶς προφήτας καὶ σοφοὺς καὶ γραμματεῖς·&nbsp;&nbsp; ἐξ αὐτῶν ἀποκτενεῖτε καὶ σταυρώσετε καὶ ἐξ αὐτῶν μαστιγώσετε ἐν ταῖς συναγωγαῖς ὑμῶν καὶ διώξετε ἀπὸ πόλεως εἰς πόλιν·&nbsp;&nbsp;</span>
<span class="ver"><b>35</b></span> <span class="text">ὅπως ἔλθῃ ἐφ᾽ ὑμᾶς πᾶν αἷμα δίκαιον ἐκχυννόμενον ἐπὶ τῆς γῆς ἀπὸ τοῦ αἵματος Ἅβελ τοῦ δικαίου ἕως τοῦ αἵματος Ζαχαρίου υἱοῦ Βαραχίου, ὃν ἐφονεύσατε μεταξὺ τοῦ ναοῦ καὶ τοῦ θυσιαστηρίου.&nbsp;&nbsp;</span>
<span class="ver"><b>36</b></span> <span class="text">ἀμὴν λέγω ὑμῖν, ἥξει ταῦτα πάντα ἐπὶ τὴν γενεὰν ταύτην.&nbsp;&nbsp;</span>
<span class="ver"><b>37</b></span> <span class="text">Ἰερουσαλὴμ Ἰερουσαλήμ, ἡ ἀποκτείνουσα τοὺς προφήτας καὶ λιθοβολοῦσα τοὺς ἀπεσταλμένους πρὸς αὐτήν, ποσάκις ἠθέλησα ἐπισυναγαγεῖν τὰ τέκνα σου, ὃν τρόπον ὄρνις ἐπισυνάγει τὰ νοσσία αὐτῆς ὑπὸ τὰς πτέρυγας, καὶ οὐκ ἠθελήσατε.&nbsp;&nbsp;</span>
<span class="ver"><b>38</b></span> <span class="text">ἰδοὺ ἀφίεται ὑμῖν ὁ οἶκος ὑμῶν ἔρημος.&nbsp;&nbsp;</span>
<span class="ver"><b>39</b></span> <span class="text">λέγω γὰρ ὑμῖν, οὐ μή με ἴδητε ἀπ᾽ ἄρτι ἕως ἂν εἴπητε·&nbsp;&nbsp; εὐλογημένος ὁ ἐρχόμενος ἐν ὀνόματι κυρίου.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;24</div>
<span class="ver"><b>1</b></span> <span class="text">Καὶ ἐξελθὼν ὁ Ἰησοῦς ἀπὸ τοῦ ἱεροῦ ἐπορεύετο, καὶ προσῆλθον οἱ μαθηταὶ αὐτοῦ ἐπιδεῖξαι αὐτῷ τὰς οἰκοδομὰς τοῦ ἱεροῦ.&nbsp;&nbsp;</span>
<span class="ver"><b>2</b></span> <span class="text">ὁ δὲ ἀποκριθεὶς εἶπεν αὐτοῖς·&nbsp;&nbsp; οὐ βλέπετε ταῦτα πάντα;&nbsp;&nbsp; ἀμὴν λέγω ὑμῖν, οὐ μὴ ἀφεθῇ ὧδε λίθος ἐπὶ λίθον ὃς οὐ καταλυθήσεται.&nbsp;&nbsp;</span>
<span class="ver"><b>3</b></span> <span class="text">Καθημένου δὲ αὐτοῦ ἐπὶ τοῦ ὄρους τῶν ἐλαιῶν προσῆλθον αὐτῷ οἱ μαθηταὶ κατ᾽ ἰδίαν λέγοντες·&nbsp;&nbsp; εἰπὲ ἡμῖν, πότε ταῦτα ἔσται καὶ τί τὸ σημεῖον τῆς σῆς παρουσίας καὶ συντελείας τοῦ αἰῶνος;&nbsp;&nbsp;</span>
<span class="ver"><b>4</b></span> <span class="text">Καὶ ἀποκριθεὶς ὁ Ἰησοῦς εἶπεν αὐτοῖς·&nbsp;&nbsp; βλέπετε μή τις ὑμᾶς πλανήσῃ·&nbsp;&nbsp;</span>
<span class="ver"><b>5</b></span> <span class="text">πολλοὶ γὰρ ἐλεύσονται ἐπὶ τῷ ὀνόματί μου λέγοντες·&nbsp;&nbsp; ἐγώ εἰμι ὁ χριστός, καὶ πολλοὺς πλανήσουσιν.&nbsp;&nbsp;</span>
<span class="ver"><b>6</b></span> <span class="text">μελλήσετε δὲ ἀκούειν πολέμους καὶ ἀκοὰς πολέμων·&nbsp;&nbsp; ὁρᾶτε μὴ θροεῖσθε·&nbsp;&nbsp; δεῖ γὰρ γενέσθαι, ἀλλ᾽ οὔπω ἐστὶν τὸ τέλος.&nbsp;&nbsp;</span>
<span class="ver"><b>7</b></span> <span class="text">ἐγερθήσεται γὰρ ἔθνος ἐπὶ ἔθνος καὶ βασιλεία ἐπὶ βασιλείαν καὶ ἔσονται λιμοὶ καὶ σεισμοὶ κατὰ τόπους·&nbsp;&nbsp;</span>
<span class="ver"><b>8</b></span> <span class="text">πάντα δὲ ταῦτα ἀρχὴ ὠδίνων.&nbsp;&nbsp;</span>
<span class="ver"><b>9</b></span> <span class="text">Τότε παραδώσουσιν ὑμᾶς εἰς θλῖψιν καὶ ἀποκτενοῦσιν ὑμᾶς, καὶ ἔσεσθε μισούμενοι ὑπὸ πάντων τῶν ἐθνῶν διὰ τὸ ὄνομά μου.&nbsp;&nbsp;</span>
<span class="ver"><b>10</b></span> <span class="text">καὶ τότε σκανδαλισθήσονται πολλοὶ καὶ ἀλλήλους παραδώσουσιν καὶ μισήσουσιν ἀλλήλους·&nbsp;&nbsp;</span>
<span class="ver"><b>11</b></span> <span class="text">καὶ πολλοὶ ψευδοπροφῆται ἐγερθήσονται καὶ πλανήσουσιν πολλούς·&nbsp;&nbsp;</span>
<span class="ver"><b>12</b></span> <span class="text">καὶ διὰ τὸ πληθυνθῆναι τὴν ἀνομίαν ψυγήσεται ἡ ἀγάπη τῶν πολλῶν.&nbsp;&nbsp;</span>
<span class="ver"><b>13</b></span> <span class="text">ὁ δὲ ὑπομείνας εἰς τέλος οὗτος σωθήσεται.&nbsp;&nbsp;</span>
<span class="ver"><b>14</b></span> <span class="text">καὶ κηρυχθήσεται τοῦτο τὸ εὐαγγέλιον τῆς βασιλείας ἐν ὅλῃ τῇ οἰκουμένῃ εἰς μαρτύριον πᾶσιν τοῖς ἔθνεσιν, καὶ τότε ἥξει τὸ τέλος.&nbsp;&nbsp;</span>
<span class="ver"><b>15</b></span> <span class="text">Ὅταν οὖν ἴδητε τὸ βδέλυγμα τῆς ἐρημώσεως τὸ ῥηθὲν διὰ Δανιὴλ τοῦ προφήτου ἑστὸς ἐν τόπῳ ἁγίῳ, ὁ ἀναγινώσκων νοείτω,</span>
<span class="ver"><b>16</b></span> <span class="text">τότε οἱ ἐν τῇ Ἰουδαίᾳ φευγέτωσαν εἰς τὰ ὄρη,</span>
<span class="ver"><b>17</b></span> <span class="text">ὁ ἐπὶ τοῦ δώματος μὴ καταβάτω ἆραι τὰ ἐκ τῆς οἰκίας αὐτοῦ,</span>
<span class="ver"><b>18</b></span> <span class="text">καὶ ὁ ἐν τῷ ἀγρῷ μὴ ἐπιστρεψάτω ὀπίσω ἆραι τὸ ἱμάτιον αὐτοῦ.&nbsp;&nbsp;</span>
<span class="ver"><b>19</b></span> <span class="text">οὐαὶ δὲ ταῖς ἐν γαστρὶ ἐχούσαις καὶ ταῖς θηλαζούσαις ἐν ἐκείναις ταῖς ἡμέραις.&nbsp;&nbsp;</span>
<span class="ver"><b>20</b></span> <span class="text">προσεύχεσθε δὲ ἵνα μὴ γένηται ἡ φυγὴ ὑμῶν χειμῶνος μηδὲ σαββάτῳ.&nbsp;&nbsp;</span>
<span class="ver"><b>21</b></span> <span class="text">ἔσται γὰρ τότε θλῖψις μεγάλη οἵα οὐ γέγονεν ἀπ᾽ ἀρχῆς κόσμου ἕως τοῦ νῦν οὐδ᾽ οὐ μὴ γένηται.&nbsp;&nbsp;</span>
<span class="ver"><b>22</b></span> <span class="text">καὶ εἰ μὴ ἐκολοβώθησαν αἱ ἡμέραι ἐκεῖναι, οὐκ ἂν ἐσώθη πᾶσα σάρξ·&nbsp;&nbsp; διὰ δὲ τοὺς ἐκλεκτοὺς κολοβωθήσονται αἱ ἡμέραι ἐκεῖναι.&nbsp;&nbsp;</span>
<span class="ver"><b>23</b></span> <span class="text">Τότε ἐάν τις ὑμῖν εἴπῃ·&nbsp;&nbsp; ἰδοὺ ὧδε ὁ χριστός, ἤ·&nbsp;&nbsp; ὧδε, μὴ πιστεύσητε·&nbsp;&nbsp;</span>
<span class="ver"><b>24</b></span> <span class="text">ἐγερθήσονται γὰρ ψευδόχριστοι καὶ ψευδοπροφῆται καὶ δώσουσιν σημεῖα μεγάλα καὶ τέρατα ὥστε πλανῆσαι, εἰ δυνατόν, καὶ τοὺς ἐκλεκτούς.&nbsp;&nbsp;</span>
<span class="ver"><b>25</b></span> <span class="text">ἰδοὺ προείρηκα ὑμῖν.&nbsp;&nbsp;</span>
<span class="ver"><b>26</b></span> <span class="text">ἐὰν οὖν εἴπωσιν ὑμῖν·&nbsp;&nbsp; ἰδοὺ ἐν τῇ ἐρήμῳ ἐστίν, μὴ ἐξέλθητε·&nbsp;&nbsp; ἰδοὺ ἐν τοῖς ταμείοις, μὴ πιστεύσητε·&nbsp;&nbsp;</span>
<span class="ver"><b>27</b></span> <span class="text">ὥσπερ γὰρ ἡ ἀστραπὴ ἐξέρχεται ἀπὸ ἀνατολῶν καὶ φαίνεται ἕως δυσμῶν, οὕτως ἔσται ἡ παρουσία τοῦ υἱοῦ τοῦ ἀνθρώπου·&nbsp;&nbsp;</span>
<span class="ver"><b>28</b></span> <span class="text">ὅπου ἐὰν ᾖ τὸ πτῶμα, ἐκεῖ συναχθήσονται οἱ ἀετοί.&nbsp;&nbsp;</span>
<span class="ver"><b>29</b></span> <span class="text">Εὐθέως δὲ μετὰ τὴν θλῖψιν τῶν ἡμερῶν ἐκείνων ὁ ἥλιος σκοτισθήσεται, καὶ ἡ σελήνη οὐ δώσει τὸ φέγγος αὐτῆς, καὶ οἱ ἀστέρες πεσοῦνται ἀπὸ τοῦ οὐρανοῦ, καὶ αἱ δυνάμεις τῶν οὐρανῶν σαλευθήσονται.&nbsp;&nbsp;</span>
<span class="ver"><b>30</b></span> <span class="text">καὶ τότε φανήσεται τὸ σημεῖον τοῦ υἱοῦ τοῦ ἀνθρώπου ἐν οὐρανῷ, καὶ τότε κόψονται πᾶσαι αἱ φυλαὶ τῆς γῆς καὶ ὄψονται τὸν υἱὸν τοῦ ἀνθρώπου ἐρχόμενον ἐπὶ τῶν νεφελῶν τοῦ οὐρανοῦ μετὰ δυνάμεως καὶ δόξης πολλῆς·&nbsp;&nbsp;</span>
<span class="ver"><b>31</b></span> <span class="text">καὶ ἀποστελεῖ τοὺς ἀγγέλους αὐτοῦ μετὰ σάλπιγγος μεγάλης, καὶ ἐπισυνάξουσιν τοὺς ἐκλεκτοὺς αὐτοῦ ἐκ τῶν τεσσάρων ἀνέμων ἀπ᾽ ἄκρων οὐρανῶν ἕως ἄκρων αὐτῶν.&nbsp;&nbsp;</span>
<span class="ver"><b>32</b></span> <span class="text">Ἀπὸ δὲ τῆς συκῆς μάθετε τὴν παραβολήν·&nbsp;&nbsp; ὅταν ἤδη ὁ κλάδος αὐτῆς γένηται ἁπαλὸς καὶ τὰ φύλλα ἐκφύῃ, γινώσκετε ὅτι ἐγγὺς τὸ θέρος·&nbsp;&nbsp;</span>
<span class="ver"><b>33</b></span> <span class="text">οὕτως καὶ ὑμεῖς, ὅταν ἴδητε πάντα ταῦτα, γινώσκετε ὅτι ἐγγύς ἐστιν ἐπὶ θύραις.&nbsp;&nbsp;</span>
<span class="ver"><b>34</b></span> <span class="text">ἀμὴν λέγω ὑμῖν ὅτι οὐ μὴ παρέλθῃ ἡ γενεὰ αὕτη ἕως ἂν πάντα ταῦτα γένηται.&nbsp;&nbsp;</span>
<span class="ver"><b>35</b></span> <span class="text">Ὁ οὐρανὸς καὶ ἡ γῆ παρελεύσεται, οἱ δὲ λόγοι μου οὐ μὴ παρέλθωσιν.&nbsp;&nbsp;</span>
<span class="ver"><b>36</b></span> <span class="text">Περὶ δὲ τῆς ἡμέρας ἐκείνης καὶ ὥρας οὐδεὶς οἶδεν, οὐδὲ οἱ ἄγγελοι τῶν οὐρανῶν οὐδὲ ὁ υἱός, εἰ μὴ ὁ πατὴρ μόνος.&nbsp;&nbsp;</span>
<span class="ver"><b>37</b></span> <span class="text">Ὥσπερ γὰρ αἱ ἡμέραι τοῦ Νῶε, οὕτως ἔσται ἡ παρουσία τοῦ υἱοῦ τοῦ ἀνθρώπου.&nbsp;&nbsp;</span>
<span class="ver"><b>38</b></span> <span class="text">ὡς γὰρ ἦσαν ἐν ταῖς ἡμέραις ταῖς πρὸ τοῦ κατακλυσμοῦ τρώγοντες καὶ πίνοντες, γαμοῦντες καὶ γαμίζοντες, ἄχρι ἧς ἡμέρας εἰσῆλθεν Νῶε εἰς τὴν κιβωτόν,</span>
<span class="ver"><b>39</b></span> <span class="text">καὶ οὐκ ἔγνωσαν ἕως ἦλθεν ὁ κατακλυσμὸς καὶ ἦρεν ἅπαντας, οὕτως ἔσται καὶ ἡ παρουσία τοῦ υἱοῦ τοῦ ἀνθρώπου.&nbsp;&nbsp;</span>
<span class="ver"><b>40</b></span> <span class="text">Τότε δύο ἔσονται ἐν τῷ ἀγρῷ, εἷς παραλαμβάνεται καὶ εἷς ἀφίεται·&nbsp;&nbsp;</span>
<span class="ver"><b>41</b></span> <span class="text">δύο ἀλήθουσαι ἐν τῷ μύλῳ, μία παραλαμβάνεται καὶ μία ἀφίεται.&nbsp;&nbsp;</span>
<span class="ver"><b>42</b></span> <span class="text">Γρηγορεῖτε οὖν, ὅτι οὐκ οἴδατε ποίᾳ ἡμέρᾳ ὁ κύριος ὑμῶν ἔρχεται.&nbsp;&nbsp;</span>
<span class="ver"><b>43</b></span> <span class="text">Ἐκεῖνο δὲ γινώσκετε ὅτι εἰ ᾔδει ὁ οἰκοδεσπότης ποίᾳ φυλακῇ ὁ κλέπτης ἔρχεται, ἐγρηγόρησεν ἂν καὶ οὐκ ἂν εἴασεν διορυχθῆναι τὴν οἰκίαν αὐτοῦ.&nbsp;&nbsp;</span>
<span class="ver"><b>44</b></span> <span class="text">διὰ τοῦτο καὶ ὑμεῖς γίνεσθε ἕτοιμοι, ὅτι ᾗ οὐ δοκεῖτε ὥρᾳ ὁ υἱὸς τοῦ ἀνθρώπου ἔρχεται.&nbsp;&nbsp;</span>
<span class="ver"><b>45</b></span> <span class="text">Τίς ἄρα ἐστὶν ὁ πιστὸς δοῦλος καὶ φρόνιμος ὃν κατέστησεν ὁ κύριος ἐπὶ τῆς οἰκετείας αὐτοῦ τοῦ δοῦναι αὐτοῖς τὴν τροφὴν ἐν καιρῷ;&nbsp;&nbsp;</span>
<span class="ver"><b>46</b></span> <span class="text">μακάριος ὁ δοῦλος ἐκεῖνος ὃν ἐλθὼν ὁ κύριος αὐτοῦ εὑρήσει οὕτως ποιοῦντα·&nbsp;&nbsp;</span>
<span class="ver"><b>47</b></span> <span class="text">ἀμὴν λέγω ὑμῖν ὅτι ἐπὶ πᾶσιν τοῖς ὑπάρχουσιν αὐτοῦ καταστήσει αὐτόν.&nbsp;&nbsp;</span>
<span class="ver"><b>48</b></span> <span class="text">ἐὰν δὲ εἴπῃ ὁ κακὸς δοῦλος ἐκεῖνος ἐν τῇ καρδίᾳ αὐτοῦ·&nbsp;&nbsp; χρονίζει μου ὁ κύριος,</span>
<span class="ver"><b>49</b></span> <span class="text">καὶ ἄρξηται τύπτειν τοὺς συνδούλους αὐτοῦ, ἐσθίῃ δὲ καὶ πίνῃ μετὰ τῶν μεθυόντων,</span>
<span class="ver"><b>50</b></span> <span class="text">ἥξει ὁ κύριος τοῦ δούλου ἐκείνου ἐν ἡμέρᾳ ᾗ οὐ προσδοκᾷ καὶ ἐν ὥρᾳ ᾗ οὐ γινώσκει,</span>
<span class="ver"><b>51</b></span> <span class="text">καὶ διχοτομήσει αὐτὸν καὶ τὸ μέρος αὐτοῦ μετὰ τῶν ὑποκριτῶν θήσει·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;25</div>
<span class="ver"><b>1</b></span> <span class="text">Τότε ὁμοιωθήσεται ἡ βασιλεία τῶν οὐρανῶν δέκα παρθένοις, αἵτινες λαβοῦσαι τὰς λαμπάδας αυτών ἐξῆλθον εἰς ὑπάντησιν τοῦ νυμφίου.&nbsp;&nbsp;</span>
<span class="ver"><b>2</b></span> <span class="text">πέντε δὲ ἐξ αὐτῶν ἦσαν μωραὶ καὶ πέντε φρόνιμοι.&nbsp;&nbsp;</span>
<span class="ver"><b>3</b></span> <span class="text">αἱ γὰρ μωραὶ λαβοῦσαι τὰς λαμπάδας αὐτῶν οὐκ ἔλαβον μεθ᾽ ἑαυτῶν ἔλαιον.&nbsp;&nbsp;</span>
<span class="ver"><b>4</b></span> <span class="text">αἱ δὲ φρόνιμοι ἔλαβον ἔλαιον ἐν τοῖς ἀγγείοις μετὰ τῶν λαμπάδων ἑαυτῶν.&nbsp;&nbsp;</span>
<span class="ver"><b>5</b></span> <span class="text">χρονίζοντος δὲ τοῦ νυμφίου ἐνύσταξαν πᾶσαι καὶ ἐκάθευδον.&nbsp;&nbsp;</span>
<span class="ver"><b>6</b></span> <span class="text">μέσης δὲ νυκτὸς κραυγὴ γέγονεν·&nbsp;&nbsp; ἰδοὺ ὁ νυμφίος, ἐξέρχεσθε εἰς ἀπάντησιν.&nbsp;&nbsp;</span>
<span class="ver"><b>7</b></span> <span class="text">τότε ἠγέρθησαν πᾶσαι αἱ παρθένοι ἐκεῖναι καὶ ἐκόσμησαν τὰς λαμπάδας ἑαυτῶν.&nbsp;&nbsp;</span>
<span class="ver"><b>8</b></span> <span class="text">αἱ δὲ μωραὶ ταῖς φρονίμοις εἶπον·&nbsp;&nbsp; δότε ἡμῖν ἐκ τοῦ ἐλαίου ὑμῶν, ὅτι αἱ λαμπάδες ἡμῶν σβέννυνται.&nbsp;&nbsp;</span>
<span class="ver"><b>9</b></span> <span class="text">ἀπεκρίθησαν δὲ αἱ φρόνιμοι λέγουσαι·&nbsp;&nbsp; μήποτε οὐ μὴ ἀρκέσῃ ἡμῖν καὶ ὑμῖν·&nbsp;&nbsp; πορεύεσθε μᾶλλον πρὸς τοὺς πωλοῦντας καὶ ἀγοράσατε ἑαυταῖς.&nbsp;&nbsp;</span>
<span class="ver"><b>10</b></span> <span class="text">ἀπερχομένων δὲ αὐτῶν ἀγοράσαι ἦλθεν ὁ νυμφίος, καὶ αἱ ἕτοιμοι εἰσῆλθον μετ᾽ αὐτοῦ εἰς τοὺς γάμους καὶ ἐκλείσθη ἡ θύρα.&nbsp;&nbsp;</span>
<span class="ver"><b>11</b></span> <span class="text">ὕστερον δὲ ἔρχονται καὶ αἱ λοιπαὶ παρθένοι λέγουσαι·&nbsp;&nbsp; κύριε κύριε, ἄνοιξον ἡμῖν.&nbsp;&nbsp;</span>
<span class="ver"><b>12</b></span> <span class="text">ὁ δὲ ἀποκριθεὶς εἶπεν·&nbsp;&nbsp; ἀμὴν λέγω ὑμῖν, οὐκ οἶδα ὑμᾶς.&nbsp;&nbsp;</span>
<span class="ver"><b>13</b></span> <span class="text">Γρηγορεῖτε οὖν, ὅτι οὐκ οἴδατε τὴν ἡμέραν οὐδὲ τὴν ὥραν.&nbsp;&nbsp;</span>
<span class="ver"><b>14</b></span> <span class="text">Ὥσπερ γὰρ ἄνθρωπος ἀποδημῶν ἐκάλεσεν τοὺς ἰδίους δούλους καὶ παρέδωκεν αὐτοῖς τὰ ὑπάρχοντα αὐτοῦ,</span>
<span class="ver"><b>15</b></span> <span class="text">καὶ ᾧ μὲν ἔδωκεν πέντε τάλαντα, ᾧ δὲ δύο, ᾧ δὲ ἕν, ἑκάστῳ κατὰ τὴν ἰδίαν δύναμιν, καὶ ἀπεδήμησεν.&nbsp;&nbsp; εὐθέως</span>
<span class="ver"><b>16</b></span> <span class="text">πορευθεὶς ὁ τὰ πέντε τάλαντα λαβὼν ἠργάσατο ἐν αὐτοῖς καὶ ἐκέρδησεν ἄλλα πέντε τάλαντα.&nbsp;&nbsp;</span>
<span class="ver"><b>17</b></span> <span class="text">ὡσαύτως καὶ ὁ τὰ δύο ἐκέρδησεν ἄλλα δύο.&nbsp;&nbsp;</span>
<span class="ver"><b>18</b></span> <span class="text">ὁ δὲ τὸ ἓν λαβὼν ἀπελθὼν ὤρυξεν γῆν καὶ ἔκρυψεν τὸ ἀργύριον τοῦ κυρίου αὐτοῦ.&nbsp;&nbsp;</span>
<span class="ver"><b>19</b></span> <span class="text">Μετὰ δὲ πολὺν χρόνον ἔρχεται ὁ κύριος τῶν δούλων ἐκείνων καὶ συναίρει λόγον μετ᾽ αὐτῶν.&nbsp;&nbsp;</span>
<span class="ver"><b>20</b></span> <span class="text">καὶ προσελθὼν ὁ τὰ πέντε τάλαντα λαβὼν προσήνεγκεν ἄλλα πέντε τάλαντα λέγων·&nbsp;&nbsp; κύριε, πέντε τάλαντά μοι παρέδωκας·&nbsp;&nbsp; ἴδε ἄλλα πέντε τάλαντα ἐκέρδησα.&nbsp;&nbsp;</span>
<span class="ver"><b>21</b></span> <span class="text">ἔφη αὐτῷ ὁ κύριος αὐτοῦ·&nbsp;&nbsp; εὖ, δοῦλε ἀγαθὲ καὶ πιστέ, ἐπὶ ὀλίγα ἦς πιστός, ἐπὶ πολλῶν σε καταστήσω·&nbsp;&nbsp; εἴσελθε εἰς τὴν χαρὰν τοῦ κυρίου σου.&nbsp;&nbsp;</span>
<span class="ver"><b>22</b></span> <span class="text">Προσελθὼν καὶ ὁ τὰ δύο τάλαντα εἶπεν·&nbsp;&nbsp; κύριε, δύο τάλαντά μοι παρέδωκας·&nbsp;&nbsp; ἴδε ἄλλα δύο τάλαντα ἐκέρδησα.&nbsp;&nbsp;</span>
<span class="ver"><b>23</b></span> <span class="text">ἔφη αὐτῷ ὁ κύριος αὐτοῦ·&nbsp;&nbsp; εὖ, δοῦλε ἀγαθὲ καὶ πιστέ, ἐπὶ ὀλίγα ἦς πιστός, ἐπὶ πολλῶν σε καταστήσω·&nbsp;&nbsp; εἴσελθε εἰς τὴν χαρὰν τοῦ κυρίου σου.&nbsp;&nbsp;</span>
<span class="ver"><b>24</b></span> <span class="text">Προσελθὼν δὲ καὶ ὁ τὸ ἓν τάλαντον εἰληφὼς εἶπεν·&nbsp;&nbsp; κύριε, ἔγνων σε ὅτι σκληρὸς εἶ ἄνθρωπος, θερίζων ὅπου οὐκ ἔσπειρας καὶ συνάγων ὅθεν οὐ διεσκόρπισας,</span>
<span class="ver"><b>25</b></span> <span class="text">καὶ φοβηθεὶς ἀπελθὼν ἔκρυψα τὸ τάλαντόν σου ἐν τῇ γῇ·&nbsp;&nbsp; ἴδε ἔχεις τὸ σόν.&nbsp;&nbsp;</span>
<span class="ver"><b>26</b></span> <span class="text">Ἀποκριθεὶς δὲ ὁ κύριος αὐτοῦ εἶπεν αὐτῷ·&nbsp;&nbsp; πονηρὲ δοῦλε καὶ ὀκνηρέ, ᾔδεις ὅτι θερίζω ὅπου οὐκ ἔσπειρα καὶ συνάγω ὅθεν οὐ διεσκόρπισα;&nbsp;&nbsp;</span>
<span class="ver"><b>27</b></span> <span class="text">ἔδει σε οὖν βαλεῖν τὰ ἀργύριά μου τοῖς τραπεζείταις, καὶ ἐλθὼν ἐγὼ ἐκομισάμην ἂν τὸ ἐμὸν σὺν τόκῳ.&nbsp;&nbsp;</span>
<span class="ver"><b>28</b></span> <span class="text">ἄρατε οὖν ἀπ᾽ αὐτοῦ τὸ τάλαντον καὶ δότε τῷ ἔχοντι τὰ δέκα τάλαντα·&nbsp;&nbsp;</span>
<span class="ver"><b>29</b></span> <span class="text">Τῷ γὰρ ἔχοντι παντὶ δοθήσεται καὶ περισσευθήσεται, τοῦ δὲ μὴ ἔχοντος καὶ ὃ ἔχει ἀρθήσεται ἀπ᾽ αὐτοῦ.&nbsp;&nbsp;</span>
<span class="ver"><b>30</b></span> <span class="text">καὶ τὸν ἀχρεῖον δοῦλον ἐκβάλετε εἰς τὸ σκότος τὸ ἐξώτερον·&nbsp;&nbsp; ἐκεῖ ἔσται ὁ κλαυθμὸς καὶ ὁ βρυγμὸς τῶν ὀδόντων.&nbsp;&nbsp;</span>
<span class="ver"><b>31</b></span> <span class="text">Ὅταν δὲ ἔλθῃ ὁ υἱὸς τοῦ ἀνθρώπου ἐν τῇ δόξῃ αὐτοῦ καὶ πάντες οἱ ἄγγελοι μετ᾽ αὐτοῦ, τότε καθίσει ἐπὶ θρόνου δόξης αὐτοῦ·&nbsp;&nbsp;</span>
<span class="ver"><b>32</b></span> <span class="text">καὶ συναχθήσονται ἔμπροσθεν αὐτοῦ πάντα τὰ ἔθνη, καὶ ἀφοριεῖ αὐτοὺς ἀπ᾽ ἀλλήλων, ὥσπερ ὁ ποιμὴν ἀφορίζει τὰ πρόβατα ἀπὸ τῶν ἐρίφων,</span>
<span class="ver"><b>33</b></span> <span class="text">καὶ στήσει τὰ μὲν πρόβατα ἐκ δεξιῶν αὐτοῦ, τὰ δὲ ἐρίφια ἐξ εὐωνύμων.&nbsp;&nbsp;</span>
<span class="ver"><b>34</b></span> <span class="text">Τότε ἐρεῖ ὁ βασιλεὺς τοῖς ἐκ δεξιῶν αὐτοῦ·&nbsp;&nbsp; δεῦτε οἱ εὐλογημένοι τοῦ πατρός μου, κληρονομήσατε τὴν ἡτοιμασμένην ὑμῖν βασιλείαν ἀπὸ καταβολῆς κόσμου.&nbsp;&nbsp;</span>
<span class="ver"><b>35</b></span> <span class="text">ἐπείνασα γὰρ καὶ ἐδώκατέ μοι φαγεῖν, ἐδίψησα καὶ ἐποτίσατέ με, ξένος ἤμην καὶ συνηγάγετέ με,</span>
<span class="ver"><b>36</b></span> <span class="text">γυμνὸς καὶ περιεβάλετέ με, ἠσθένησα καὶ ἐπεσκέψασθέ με, ἐν φυλακῇ ἤμην καὶ ἤλθατε πρός με.&nbsp;&nbsp;</span>
<span class="ver"><b>37</b></span> <span class="text">τότε ἀποκριθήσονται αὐτῷ οἱ δίκαιοι λέγοντες·&nbsp;&nbsp; κύριε, πότε σε εἴδομεν πεινῶντα καὶ ἐθρέψαμεν, ἢ διψῶντα καὶ ἐποτίσαμεν;&nbsp;&nbsp;</span>
<span class="ver"><b>38</b></span> <span class="text">πότε δέ σε εἴδομεν ξένον καὶ συνηγάγομεν, ἢ γυμνὸν καὶ περιεβάλομεν;&nbsp;&nbsp;</span>
<span class="ver"><b>39</b></span> <span class="text">πότε δέ σε εἴδομεν ἀσθενῆ ἢ ἐν φυλακῇ καὶ ἤλθομεν πρός σε;&nbsp;&nbsp;</span>
<span class="ver"><b>40</b></span> <span class="text">καὶ ἀποκριθεὶς ὁ βασιλεὺς ἐρεῖ αὐτοῖς·&nbsp;&nbsp; ἀμὴν λέγω ὑμῖν, ἐφ᾽ ὅσον ἐποιήσατε ἑνὶ τούτων τῶν ἀδελφῶν μου τῶν ἐλαχίστων, ἐμοὶ ἐποιήσατε.&nbsp;&nbsp;</span>
<span class="ver"><b>41</b></span> <span class="text">Τότε ἐρεῖ καὶ τοῖς ἐξ εὐωνύμων·&nbsp;&nbsp; πορεύεσθε ἀπ᾽ ἐμοῦ κατηραμένοι εἰς τὸ πῦρ τὸ αἰώνιον τὸ ἡτοιμασμένον τῷ διαβόλῳ καὶ τοῖς ἀγγέλοις αὐτοῦ.&nbsp;&nbsp;</span>
<span class="ver"><b>42</b></span> <span class="text">ἐπείνασα γὰρ καὶ οὐκ ἐδώκατέ μοι φαγεῖν, ἐδίψησα καὶ οὐκ ἐποτίσατέ με,</span>
<span class="ver"><b>43</b></span> <span class="text">ξένος ἤμην καὶ οὐ συνηγάγετέ με, γυμνὸς καὶ οὐ περιεβάλετέ με, ἀσθενὴς καὶ ἐν φυλακῇ καὶ οὐκ ἐπεσκέψασθέ με.&nbsp;&nbsp;</span>
<span class="ver"><b>44</b></span> <span class="text">τότε ἀποκριθήσονται καὶ αὐτοὶ λέγοντες·&nbsp;&nbsp; κύριε, πότε σε εἴδομεν πεινῶντα ἢ διψῶντα ἢ ξένον ἢ γυμνὸν ἢ ἀσθενῆ ἢ ἐν φυλακῇ καὶ οὐ διηκονήσαμέν σοι;&nbsp;&nbsp;</span>
<span class="ver"><b>45</b></span> <span class="text">τότε ἀποκριθήσεται αὐτοῖς λέγων·&nbsp;&nbsp; ἀμὴν λέγω ὑμῖν, ἐφ᾽ ὅσον οὐκ ἐποιήσατε ἑνὶ τούτων τῶν ἐλαχίστων, οὐδὲ ἐμοὶ ἐποιήσατε.&nbsp;&nbsp;</span>
<span class="ver"><b>46</b></span> <span class="text">καὶ ἀπελεύσονται οὗτοι εἰς κόλασιν αἰώνιον, οἱ δὲ δίκαιοι εἰς ζωὴν αἰώνιον.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;26</div>
<span class="ver"><b>1</b></span> <span class="text">Καὶ ἐγένετο ὅτε ἐτέλεσεν ὁ Ἰησοῦς πάντας τοὺς λόγους τούτους, εἶπεν τοῖς μαθηταῖς αὐτοῦ·&nbsp;&nbsp;</span>
<span class="ver"><b>2</b></span> <span class="text">οἴδατε ὅτι μετὰ δύο ἡμέρας τὸ πάσχα γίνεται, καὶ ὁ υἱὸς τοῦ ἀνθρώπου παραδίδοται εἰς τὸ σταυρωθῆναι.&nbsp;&nbsp;</span>
<span class="ver"><b>3</b></span> <span class="text">Τότε συνήχθησαν οἱ ἀρχιερεῖς καὶ οἱ πρεσβύτεροι τοῦ λαοῦ εἰς τὴν αὐλὴν τοῦ ἀρχιερέως τοῦ λεγομένου Καϊάφα</span>
<span class="ver"><b>4</b></span> <span class="text">καὶ συνεβουλεύσαντο ἵνα τὸν Ἰησοῦν δόλῳ κρατήσωσιν καὶ ἀποκτείνωσιν·&nbsp;&nbsp;</span>
<span class="ver"><b>5</b></span> <span class="text">ἔλεγον δέ·&nbsp;&nbsp; μὴ ἐν τῇ ἑορτῇ, ἵνα μὴ θόρυβος γένηται ἐν τῷ λαῷ.&nbsp;&nbsp;</span>
<span class="ver"><b>6</b></span> <span class="text">Τοῦ δὲ Ἰησοῦ γενομένου ἐν Βηθανίᾳ ἐν οἰκίᾳ Σίμωνος τοῦ λεπροῦ,</span>
<span class="ver"><b>7</b></span> <span class="text">προσῆλθεν αὐτῷ γυνὴ ἔχουσα ἀλάβαστρον μύρου βαρυτίμου καὶ κατέχεεν ἐπὶ τῆς κεφαλῆς αὐτοῦ ἀνακειμένου.&nbsp;&nbsp;</span>
<span class="ver"><b>8</b></span> <span class="text">ἰδόντες δὲ οἱ μαθηταὶ ἠγανάκτησαν λέγοντες·&nbsp;&nbsp; εἰς τί ἡ ἀπώλεια αὕτη;&nbsp;&nbsp;</span>
<span class="ver"><b>9</b></span> <span class="text">ἐδύνατο γὰρ τοῦτο πραθῆναι πολλοῦ καὶ δοθῆναι πτωχοῖς.&nbsp;&nbsp;</span>
<span class="ver"><b>10</b></span> <span class="text">Γνοὺς δὲ ὁ Ἰησοῦς εἶπεν αὐτοῖς·&nbsp;&nbsp; τί κόπους παρέχετε τῇ γυναικί;&nbsp;&nbsp; ἔργον γὰρ καλὸν ἠργάσατο εἰς ἐμέ·&nbsp;&nbsp;</span>
<span class="ver"><b>11</b></span> <span class="text">πάντοτε γὰρ τοὺς πτωχοὺς ἔχετε μεθ᾽ ἑαυτῶν, ἐμὲ δὲ οὐ πάντοτε ἔχετε·&nbsp;&nbsp;</span>
<span class="ver"><b>12</b></span> <span class="text">βαλοῦσα γὰρ αὕτη τὸ μύρον τοῦτο ἐπὶ τοῦ σώματός μου πρὸς τὸ ἐνταφιάσαι με ἐποίησεν.&nbsp;&nbsp;</span>
<span class="ver"><b>13</b></span> <span class="text">ἀμὴν λέγω ὑμῖν, ὅπου ἐὰν κηρυχθῇ τὸ εὐαγγέλιον τοῦτο ἐν ὅλῳ τῷ κόσμῳ, λαληθήσεται καὶ ὃ ἐποίησεν αὕτη εἰς μνημόσυνον αὐτῆς.&nbsp;&nbsp;</span>
<span class="ver"><b>14</b></span> <span class="text">Τότε πορευθεὶς εἷς τῶν δώδεκα, ὁ λεγόμενος Ἰούδας Ἰσκαριώτης, πρὸς τοὺς ἀρχιερεῖς</span>
<span class="ver"><b>15</b></span> <span class="text">εἶπεν·&nbsp;&nbsp; τί θέλετέ μοι δοῦναι, κἀγὼ ὑμῖν παραδώσω αὐτόν;&nbsp;&nbsp; οἱ δὲ ἔστησαν αὐτῷ τριάκοντα ἀργύρια.&nbsp;&nbsp;</span>
<span class="ver"><b>16</b></span> <span class="text">καὶ ἀπὸ τότε ἐζήτει εὐκαιρίαν ἵνα αὐτὸν παραδῷ.&nbsp;&nbsp;</span>
<span class="ver"><b>17</b></span> <span class="text">Τῇ δὲ πρώτῃ τῶν ἀζύμων προσῆλθον οἱ μαθηταὶ τῷ Ἰησοῦ λέγοντες·&nbsp;&nbsp; ποῦ θέλεις ἑτοιμάσωμέν σοι φαγεῖν τὸ πάσχα;&nbsp;&nbsp;</span>
<span class="ver"><b>18</b></span> <span class="text">ὁ δὲ εἶπεν·&nbsp;&nbsp; ὑπάγετε εἰς τὴν πόλιν πρὸς τὸν δεῖνα καὶ εἴπατε αὐτῷ·&nbsp;&nbsp; ὁ διδάσκαλος λέγει·&nbsp;&nbsp; ὁ καιρός μου ἐγγύς ἐστιν, πρὸς σὲ ποιῶ τὸ πάσχα μετὰ τῶν μαθητῶν μου.&nbsp;&nbsp;</span>
<span class="ver"><b>19</b></span> <span class="text">καὶ ἐποίησαν οἱ μαθηταὶ ὡς συνέταξεν αὐτοῖς ὁ Ἰησοῦς καὶ ἡτοίμασαν τὸ πάσχα.&nbsp;&nbsp;</span>
<span class="ver"><b>20</b></span> <span class="text">Ὀψίας δὲ γενομένης ἀνέκειτο μετὰ τῶν δώδεκα.&nbsp;&nbsp;</span>
<span class="ver"><b>21</b></span> <span class="text">καὶ ἐσθιόντων αὐτῶν εἶπεν·&nbsp;&nbsp; ἀμὴν λέγω ὑμῖν ὅτι εἷς ἐξ ὑμῶν παραδώσει με.&nbsp;&nbsp;</span>
<span class="ver"><b>22</b></span> <span class="text">καὶ λυπούμενοι σφόδρα ἤρξαντο λέγειν αὐτῷ εἷς ἕκαστος·&nbsp;&nbsp; μήτι ἐγώ εἰμι, κύριε;&nbsp;&nbsp;</span>
<span class="ver"><b>23</b></span> <span class="text">ὁ δὲ ἀποκριθεὶς εἶπεν·&nbsp;&nbsp; ὁ ἐμβάψας μετ᾽ ἐμοῦ τὴν χεῖρα ἐν τῷ τρυβλίῳ οὗτός με παραδώσει.&nbsp;&nbsp;</span>
<span class="ver"><b>24</b></span> <span class="text">ὁ μὲν υἱὸς τοῦ ἀνθρώπου ὑπάγει καθὼς γέγραπται περὶ αὐτοῦ, οὐαὶ δὲ τῷ ἀνθρώπῳ ἐκείνῳ δι᾽ οὗ ὁ υἱὸς τοῦ ἀνθρώπου παραδίδοται·&nbsp;&nbsp; καλὸν ἦν αὐτῷ εἰ οὐκ ἐγεννήθη ὁ ἄνθρωπος ἐκεῖνος.&nbsp;&nbsp;</span>
<span class="ver"><b>25</b></span> <span class="text">ἀποκριθεὶς δὲ Ἰούδας ὁ παραδιδοὺς αὐτὸν εἶπεν·&nbsp;&nbsp; μήτι ἐγώ εἰμι, ῥαββεί;&nbsp;&nbsp; λέγει αὐτῷ·&nbsp;&nbsp; σὺ εἶπας.&nbsp;&nbsp;</span>
<span class="ver"><b>26</b></span> <span class="text">Ἐσθιόντων δὲ αὐτῶν λαβὼν ὁ Ἰησοῦς ἄρτον καὶ εὐλογήσας ἔκλασεν καὶ δοὺς τοῖς μαθηταῖς εἶπεν·&nbsp;&nbsp; λάβετε φάγετε, τοῦτό ἐστιν τὸ σῶμά μου.&nbsp;&nbsp;</span>
<span class="ver"><b>27</b></span> <span class="text">καὶ λαβὼν ποτήριον καὶ εὐχαριστήσας ἔδωκεν αὐτοῖς λέγων·&nbsp;&nbsp; πίετε ἐξ αὐτοῦ πάντες,</span>
<span class="ver"><b>28</b></span> <span class="text">τοῦτο γάρ ἐστιν τὸ αἷμά μου τῆς διαθήκης τὸ περὶ πολλῶν ἐκχυννόμενον εἰς ἄφεσιν ἁμαρτιῶν.&nbsp;&nbsp;</span>
<span class="ver"><b>29</b></span> <span class="text">λέγω δὲ ὑμῖν, οὐ μὴ πίω ἀπ᾽ ἄρτι ἐκ τούτου τοῦ γενήματος τῆς ἀμπέλου ἕως τῆς ἡμέρας ἐκείνης ὅταν αὐτὸ πίνω μεθ᾽ ὑμῶν καινὸν ἐν τῇ βασιλείᾳ τοῦ πατρός μου.&nbsp;&nbsp;</span>
<span class="ver"><b>30</b></span> <span class="text">Καὶ ὑμνήσαντες ἐξῆλθον εἰς τὸ ὄρος τῶν ἐλαιῶν.&nbsp;&nbsp;</span>
<span class="ver"><b>31</b></span> <span class="text">Τότε λέγει αὐτοῖς ὁ Ἰησοῦς·&nbsp;&nbsp; πάντες ὑμεῖς σκανδαλισθήσεσθε ἐν ἐμοὶ ἐν τῇ νυκτὶ ταύτῃ, γέγραπται γάρ·&nbsp;&nbsp; πατάξω τὸν ποιμένα, καὶ διασκορπισθήσονται τὰ πρόβατα τῆς ποίμνης.&nbsp;&nbsp;</span>
<span class="ver"><b>32</b></span> <span class="text">μετὰ δὲ τὸ ἐγερθῆναί με προάξω ὑμᾶς εἰς τὴν Γαλιλαίαν.&nbsp;&nbsp;</span>
<span class="ver"><b>33</b></span> <span class="text">ἀποκριθεὶς δὲ ὁ Πέτρος εἶπεν αὐτῷ·&nbsp;&nbsp; εἰ πάντες σκανδαλισθήσονται ἐν σοί, ἐγὼ οὐδέποτε σκανδαλισθήσομαι.&nbsp;&nbsp;</span>
<span class="ver"><b>34</b></span> <span class="text">ἔφη αὐτῷ ὁ Ἰησοῦς·&nbsp;&nbsp; ἀμὴν λέγω σοι ὅτι ἐν ταύτῃ τῇ νυκτὶ πρὶν ἀλέκτορα φωνῆσαι τρὶς ἀπαρνήσῃ με.&nbsp;&nbsp;</span>
<span class="ver"><b>35</b></span> <span class="text">λέγει αὐτῷ ὁ Πέτρος·&nbsp;&nbsp; κἂν δέῃ με σὺν σοὶ ἀποθανεῖν, οὐ μή σε ἀπαρνήσομαι.&nbsp;&nbsp; ὁμοίως καὶ πάντες οἱ μαθηταὶ εἶπον.&nbsp;&nbsp;</span>
<span class="ver"><b>36</b></span> <span class="text">Τότε ἔρχεται μετ᾽ αὐτῶν ὁ Ἰησοῦς εἰς χωρίον λεγόμενον Γεθσημανεὶ καὶ λέγει τοῖς μαθηταῖς·&nbsp;&nbsp; καθίσατε αὐτοῦ ἕως οὗ ἀπελθὼν ἐκεῖ προσεύξωμαι.&nbsp;&nbsp;</span>
<span class="ver"><b>37</b></span> <span class="text">καὶ παραλαβὼν τὸν Πέτρον καὶ τοὺς δύο υἱοὺς Ζεβεδαίου ἤρξατο λυπεῖσθαι καὶ ἀδημονεῖν.&nbsp;&nbsp;</span>
<span class="ver"><b>38</b></span> <span class="text">τότε λέγει αὐτοῖς·&nbsp;&nbsp; περίλυπός ἐστιν ἡ ψυχή μου ἕως θανάτου·&nbsp;&nbsp; μείνατε ὧδε καὶ γρηγορεῖτε μετ᾽ ἐμοῦ.&nbsp;&nbsp;</span>
<span class="ver"><b>39</b></span> <span class="text">Καὶ προελθὼν μικρὸν ἔπεσεν ἐπὶ πρόσωπον αὐτοῦ προσευχόμενος καὶ λέγων·&nbsp;&nbsp; πάτερ μου, εἰ δυνατόν ἐστιν, παρελθέτω ἀπ᾽ ἐμοῦ τὸ ποτήριον τοῦτο·&nbsp;&nbsp; πλὴν οὐχ ὡς ἐγὼ θέλω ἀλλ᾽ ὡς σύ.&nbsp;&nbsp;</span>
<span class="ver"><b>40</b></span> <span class="text">καὶ ἔρχεται πρὸς τοὺς μαθητὰς καὶ εὑρίσκει αὐτοὺς καθεύδοντας, καὶ λέγει τῷ Πέτρῳ·&nbsp;&nbsp; οὕτως οὐκ ἰσχύσατε μίαν ὥραν γρηγορῆσαι μετ᾽ ἐμοῦ;&nbsp;&nbsp;</span>
<span class="ver"><b>41</b></span> <span class="text">γρηγορεῖτε καὶ προσεύχεσθε, ἵνα μὴ εἰσέλθητε εἰς πειρασμόν·&nbsp;&nbsp; τὸ μὲν πνεῦμα πρόθυμον ἡ δὲ σὰρξ ἀσθενής.&nbsp;&nbsp;</span>
<span class="ver"><b>42</b></span> <span class="text">Πάλιν ἐκ δευτέρου ἀπελθὼν προσηύξατο λέγων·&nbsp;&nbsp; πάτερ μου, εἰ οὐ δύναται τοῦτο παρελθεῖν ἐὰν μὴ αὐτὸ πίω, γενηθήτω τὸ θέλημά σου.&nbsp;&nbsp;</span>
<span class="ver"><b>43</b></span> <span class="text">καὶ ἐλθὼν πάλιν εὗρεν αὐτοὺς καθεύδοντας, ἦσαν γὰρ αὐτῶν οἱ ὀφθαλμοὶ βεβαρημένοι.&nbsp;&nbsp;</span>
<span class="ver"><b>44</b></span> <span class="text">Καὶ ἀφεὶς αὐτοὺς πάλιν ἀπελθὼν προσηύξατο ἐκ τρίτου τὸν αὐτὸν λόγον εἰπὼν πάλιν.&nbsp;&nbsp;</span>
<span class="ver"><b>45</b></span> <span class="text">τότε ἔρχεται πρὸς τοὺς μαθητὰς καὶ λέγει αὐτοῖς·&nbsp;&nbsp; καθεύδετε τὸ λοιπὸν καὶ ἀναπαύεσθε·&nbsp;&nbsp; ἰδοὺ ἤγγικεν ἡ ὥρα καὶ ὁ υἱὸς τοῦ ἀνθρώπου παραδίδοται εἰς χεῖρας ἁμαρτωλῶν.&nbsp;&nbsp;</span>
<span class="ver"><b>46</b></span> <span class="text">ἐγείρεσθε ἄγωμεν·&nbsp;&nbsp; ἰδοὺ ἤγγικεν ὁ παραδιδούς με.&nbsp;&nbsp;</span>
<span class="ver"><b>47</b></span> <span class="text">Καὶ ἔτι αὐτοῦ λαλοῦντος ἰδοὺ Ἰούδας εἷς τῶν δώδεκα ἦλθεν καὶ μετ᾽ αὐτοῦ ὄχλος πολὺς μετὰ μαχαιρῶν καὶ ξύλων ἀπὸ τῶν ἀρχιερέων καὶ πρεσβυτέρων τοῦ λαοῦ.&nbsp;&nbsp;</span>
<span class="ver"><b>48</b></span> <span class="text">ὁ δὲ παραδιδοὺς αὐτὸν ἔδωκεν αὐτοῖς σημεῖον λέγων·&nbsp;&nbsp; ὃν ἂν φιλήσω αὐτός ἐστιν, κρατήσατε αὐτόν.&nbsp;&nbsp;</span>
<span class="ver"><b>49</b></span> <span class="text">καὶ εὐθέως προσελθὼν τῷ Ἰησοῦ εἶπεν·&nbsp;&nbsp; χαῖρε, ῥαββεί, καὶ κατεφίλησεν αὐτόν.&nbsp;&nbsp;</span>
<span class="ver"><b>50</b></span> <span class="text">ὁ δὲ Ἰησοῦς εἶπεν αὐτῷ·&nbsp;&nbsp; ἑταῖρε, ἐφ᾽ ὃ πάρει.&nbsp;&nbsp; τότε προσελθόντες ἐπέβαλον τὰς χεῖρας ἐπὶ τὸν Ἰησοῦν καὶ ἐκράτησαν αὐτόν.&nbsp;&nbsp;</span>
<span class="ver"><b>51</b></span> <span class="text">Καὶ ἰδοὺ εἷς τῶν μετὰ Ἰησοῦ ἐκτείνας τὴν χεῖρα ἀπέσπασεν τὴν μάχαιραν αὐτοῦ καὶ πατάξας τὸν δοῦλον τοῦ ἀρχιερέως ἀφεῖλεν αὐτοῦ τὸ ὠτίον.&nbsp;&nbsp;</span>
<span class="ver"><b>52</b></span> <span class="text">τότε λέγει αὐτῷ ὁ Ἰησοῦς·&nbsp;&nbsp; ἀπόστρεψον τὴν μάχαιράν σου εἰς τὸν τόπον αὐτῆς·&nbsp;&nbsp; πάντες γὰρ οἱ λαβόντες μάχαιραν ἐν μαχαίρῃ ἀπολοῦνται.&nbsp;&nbsp;</span>
<span class="ver"><b>53</b></span> <span class="text">ἢ δοκεῖς ὅτι οὐ δύναμαι παρακαλέσαι τὸν πατέρα μου, καὶ παραστήσει μοι ἄρτι πλείω δώδεκα λεγιῶνας ἀγγέλων;&nbsp;&nbsp;</span>
<span class="ver"><b>54</b></span> <span class="text">πῶς οὖν πληρωθῶσιν αἱ γραφαὶ ὅτι οὕτως δεῖ γενέσθαι;&nbsp;&nbsp;</span>
<span class="ver"><b>55</b></span> <span class="text">Ἐν ἐκείνῃ τῇ ὥρᾳ εἶπεν ὁ Ἰησοῦς τοῖς ὄχλοις·&nbsp;&nbsp; ὡς ἐπὶ λῃστὴν ἐξήλθατε μετὰ μαχαιρῶν καὶ ξύλων συλλαβεῖν με;&nbsp;&nbsp; καθ᾽ ἡμέραν ἐν τῷ ἱερῷ ἐκαθεζόμην διδάσκων καὶ οὐκ ἐκρατήσατέ με.&nbsp;&nbsp;</span>
<span class="ver"><b>56</b></span> <span class="text">τοῦτο δὲ ὅλον γέγονεν ἵνα πληρωθῶσιν αἱ γραφαὶ τῶν προφητῶν.&nbsp;&nbsp; Τότε οἱ μαθηταὶ πάντες ἀφέντες αὐτὸν ἔφυγον.&nbsp;&nbsp;</span>
<span class="ver"><b>57</b></span> <span class="text">Οἱ δὲ κρατήσαντες τὸν Ἰησοῦν ἀπήγαγον πρὸς Καϊάφαν τὸν ἀρχιερέα, ὅπου οἱ γραμματεῖς καὶ οἱ πρεσβύτεροι συνήχθησαν.&nbsp;&nbsp;</span>
<span class="ver"><b>58</b></span> <span class="text">ὁ δὲ Πέτρος ἠκολούθει αὐτῷ ἀπὸ μακρόθεν ἕως τῆς αὐλῆς τοῦ ἀρχιερέως καὶ εἰσελθὼν ἔσω ἐκάθητο μετὰ τῶν ὑπηρετῶν ἰδεῖν τὸ τέλος.&nbsp;&nbsp;</span>
<span class="ver"><b>59</b></span> <span class="text">Οἱ δὲ ἀρχιερεῖς καὶ τὸ συνέδριον ὅλον ἐζήτουν ψευδομαρτυρίαν κατὰ τοῦ Ἰησοῦ ὅπως αὐτὸν θανατώσωσιν,</span>
<span class="ver"><b>60</b></span> <span class="text">καὶ οὐχ εὗρον πολλῶν προσελθόντων ψευδομαρτύρων.&nbsp;&nbsp; ὕστερον δὲ προσελθόντες δύο</span>
<span class="ver"><b>61</b></span> <span class="text">εἶπον·&nbsp;&nbsp; οὗτος ἔφη·&nbsp;&nbsp; δύναμαι καταλῦσαι τὸν ναὸν τοῦ θεοῦ καὶ διὰ τριῶν ἡμερῶν οἰκοδομῆσαι.&nbsp;&nbsp;</span>
<span class="ver"><b>62</b></span> <span class="text">καὶ ἀναστὰς ὁ ἀρχιερεὺς εἶπεν αὐτῷ·&nbsp;&nbsp; οὐδὲν ἀποκρίνῃ τί οὗτοί σου καταμαρτυροῦσιν;&nbsp;&nbsp;</span>
<span class="ver"><b>63</b></span> <span class="text">ὁ δὲ Ἰησοῦς ἐσιώπα.&nbsp;&nbsp; καὶ ὁ ἀρχιερεὺς εἶπεν αὐτῷ·&nbsp;&nbsp; ἐξορκίζω σε κατὰ τοῦ θεοῦ τοῦ ζῶντος ἵνα ἡμῖν εἴπῃς εἰ σὺ εἶ ὁ χριστὸς ὁ υἱὸς τοῦ θεοῦ.&nbsp;&nbsp;</span>
<span class="ver"><b>64</b></span> <span class="text">λέγει αὐτῷ ὁ Ἰησοῦς·&nbsp;&nbsp; σὺ εἶπας.&nbsp;&nbsp; πλὴν λέγω ὑμῖν·&nbsp;&nbsp; ἀπ᾽ ἄρτι ὄψεσθε τὸν υἱὸν τοῦ ἀνθρώπου καθήμενον ἐκ δεξιῶν τῆς δυνάμεως καὶ ἐρχόμενον ἐπὶ τῶν νεφελῶν τοῦ οὐρανοῦ.&nbsp;&nbsp;</span>
<span class="ver"><b>65</b></span> <span class="text">Τότε ὁ ἀρχιερεὺς διέρρηξεν τὰ ἱμάτια αὐτοῦ λέγων·&nbsp;&nbsp; ἐβλασφήμησεν·&nbsp;&nbsp; τί ἔτι χρείαν ἔχομεν μαρτύρων;&nbsp;&nbsp; ἴδε νῦν ἠκούσατε τὴν βλασφημίαν·&nbsp;&nbsp;</span>
<span class="ver"><b>66</b></span> <span class="text">τί ὑμῖν δοκεῖ;&nbsp;&nbsp; οἱ δὲ ἀποκριθέντες εἶπον·&nbsp;&nbsp; ἔνοχος θανάτου ἐστίν.&nbsp;&nbsp;</span>
<span class="ver"><b>67</b></span> <span class="text">Τότε ἐνέπτυσαν εἰς τὸ πρόσωπον αὐτοῦ καὶ ἐκολάφισαν αὐτόν, οἱ δὲ ἐράπισαν</span>
<span class="ver"><b>68</b></span> <span class="text">λέγοντες·&nbsp;&nbsp; προφήτευσον ἡμῖν, χριστέ, τίς ἐστιν ὁ παίσας σε;&nbsp;&nbsp;</span>
<span class="ver"><b>69</b></span> <span class="text">Ὁ δὲ Πέτρος ἐκάθητο ἔξω ἐν τῇ αὐλῇ·&nbsp;&nbsp; καὶ προσῆλθεν αὐτῷ μία παιδίσκη λέγουσα·&nbsp;&nbsp; καὶ σὺ ἦσθα μετὰ Ἰησοῦ τοῦ Γαλιλαίου.&nbsp;&nbsp;</span>
<span class="ver"><b>70</b></span> <span class="text">ὁ δὲ ἠρνήσατο ἔμπροσθεν πάντων λέγων·&nbsp;&nbsp; οὐκ οἶδα τί λέγεις.&nbsp;&nbsp;</span>
<span class="ver"><b>71</b></span> <span class="text">Ἐξελθόντα δὲ εἰς τὸν πυλῶνα εἶδεν αὐτὸν ἄλλη καὶ λέγει τοῖς ἐκεῖ·&nbsp;&nbsp; οὗτος ἦν μετὰ Ἰησοῦ τοῦ Ναζωραίου.&nbsp;&nbsp;</span>
<span class="ver"><b>72</b></span> <span class="text">καὶ πάλιν ἠρνήσατο μετὰ ὅρκου ὅτι οὐκ οἶδα τὸν ἄνθρωπον.&nbsp;&nbsp;</span>
<span class="ver"><b>73</b></span> <span class="text">Μετὰ μικρὸν δὲ προσελθόντες οἱ ἑστῶτες εἶπον τῷ Πέτρῳ·&nbsp;&nbsp; ἀληθῶς καὶ σὺ ἐξ αὐτῶν εἶ, καὶ γὰρ ἡ λαλιά σου δῆλόν σε ποιεῖ.&nbsp;&nbsp;</span>
<span class="ver"><b>74</b></span> <span class="text">τότε ἤρξατο καταθεματίζειν καὶ ὀμνύειν ὅτι οὐκ οἶδα τὸν ἄνθρωπον.&nbsp;&nbsp; καὶ εὐθέως ἀλέκτωρ ἐφώνησεν.&nbsp;&nbsp;</span>
<span class="ver"><b>75</b></span> <span class="text">καὶ ἐμνήσθη ὁ Πέτρος τοῦ ῥήματος Ἰησοῦ εἰρηκότος ὅτι πρὶν ἀλέκτορα φωνῆσαι τρὶς ἀπαρνήσῃ με·&nbsp;&nbsp; καὶ ἐξελθὼν ἔξω ἔκλαυσεν πικρῶς.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;27</div>
<span class="ver"><b>1</b></span> <span class="text">Πρωΐας δὲ γενομένης συμβούλιον ἔλαβον πάντες οἱ ἀρχιερεῖς καὶ οἱ πρεσβύτεροι τοῦ λαοῦ κατὰ τοῦ Ἰησοῦ ὥστε θανατῶσαι αὐτόν·&nbsp;&nbsp;</span>
<span class="ver"><b>2</b></span> <span class="text">καὶ δήσαντες αὐτὸν ἀπήγαγον καὶ παρέδωκαν Πειλάτῳ τῷ ἡγεμόνι.&nbsp;&nbsp;</span>
<span class="ver"><b>3</b></span> <span class="text">Τότε ἰδὼν Ἰούδας ὁ παραδιδοὺς αὐτὸν ὅτι κατεκρίθη, μεταμεληθεὶς ἔστρεψεν τὰ τριάκοντα ἀργύρια τοῖς ἀρχιερεῦσιν καὶ πρεσβυτέροις</span>
<span class="ver"><b>4</b></span> <span class="text">λέγων·&nbsp;&nbsp; ἥμαρτον παραδοὺς αἷμα ἀθῷον.&nbsp;&nbsp; οἱ δὲ εἶπον·&nbsp;&nbsp; τί πρὸς ἡμᾶς;&nbsp;&nbsp; σὺ ὄψῃ.&nbsp;&nbsp;</span>
<span class="ver"><b>5</b></span> <span class="text">καὶ ῥίψας τὰ ἀργύρια εἰς τὸν ναὸν ἀνεχώρησεν, καὶ ἀπελθὼν ἀπήγξατο.&nbsp;&nbsp;</span>
<span class="ver"><b>6</b></span> <span class="text">Οἱ δὲ ἀρχιερεῖς λαβόντες τὰ ἀργύρια εἶπον·&nbsp;&nbsp; οὐκ ἔξεστιν βαλεῖν αὐτὰ εἰς τὸν κορβανᾶν, ἐπεὶ τιμὴ αἵματός ἐστιν.&nbsp;&nbsp;</span>
<span class="ver"><b>7</b></span> <span class="text">συμβούλιον δὲ λαβόντες ἠγόρασαν ἐξ αὐτῶν τὸν ἀγρὸν τοῦ κεραμέως εἰς ταφὴν τοῖς ξένοις.&nbsp;&nbsp;</span>
<span class="ver"><b>8</b></span> <span class="text">διὸ ἐκλήθη ὁ ἀγρὸς ἐκεῖνος ἀγρὸς αἵματος ἕως τῆς σήμερον.&nbsp;&nbsp;</span>
<span class="ver"><b>9</b></span> <span class="text">τότε ἐπληρώθη τὸ ῥηθὲν διὰ Ἰερεμίου τοῦ προφήτου λέγοντος·&nbsp;&nbsp; καὶ ἔλαβον τὰ τριάκοντα ἀργύρια, τὴν τιμὴν τοῦ τετιμημένου ὃν ἐτιμήσαντο ἀπὸ υἱῶν Ἰσραήλ,</span>
<span class="ver"><b>10</b></span> <span class="text">καὶ ἔδωκαν αὐτὰ εἰς τὸν ἀγρὸν τοῦ κεραμέως, καθὰ συνέταξέν μοι κύριος.&nbsp;&nbsp;</span>
<span class="ver"><b>11</b></span> <span class="text">Ὁ δὲ Ἰησοῦς ἐστάθη ἔμπροσθεν τοῦ ἡγεμόνος·&nbsp;&nbsp; καὶ ἐπηρώτησεν αὐτὸν ὁ ἡγεμὼν λέγων·&nbsp;&nbsp; σὺ εἶ ὁ βασιλεὺς τῶν Ἰουδαίων;&nbsp;&nbsp; ὁ δὲ Ἰησοῦς ἔφη·&nbsp;&nbsp; αὐτῷ, σὺ λέγεις.&nbsp;&nbsp;</span>
<span class="ver"><b>12</b></span> <span class="text">καὶ ἐν τῷ κατηγορεῖσθαι αὐτὸν ὑπὸ τῶν ἀρχιερέων καὶ τῶν πρεσβυτέρων οὐδὲν ἀπεκρίνατο.&nbsp;&nbsp;</span>
<span class="ver"><b>13</b></span> <span class="text">τότε λέγει αὐτῷ ὁ Πειλᾶτος·&nbsp;&nbsp; οὐκ ἀκούεις πόσα σου καταμαρτυροῦσιν;&nbsp;&nbsp;</span>
<span class="ver"><b>14</b></span> <span class="text">καὶ οὐκ ἀπεκρίθη αὐτῷ πρὸς οὐδὲ ἓν ῥῆμα, ὥστε θαυμάζειν τὸν ἡγεμόνα λίαν.&nbsp;&nbsp;</span>
<span class="ver"><b>15</b></span> <span class="text">Κατὰ δὲ ἑορτὴν εἰώθει ὁ ἡγεμὼν ἀπολύειν ἕνα τῷ ὄχλῳ δέσμιον ὃν ἤθελον.&nbsp;&nbsp;</span>
<span class="ver"><b>16</b></span> <span class="text">εἶχον δὲ τότε δέσμιον ἐπίσημον λεγόμενον Βαραββᾶν.&nbsp;&nbsp;</span>
<span class="ver"><b>17</b></span> <span class="text">συνηγμένων οὖν αὐτῶν εἶπεν αὐτοῖς ὁ Πειλᾶτος·&nbsp;&nbsp; τίνα θέλετε ἀπολύσω ὑμῖν, Βαραββᾶν ἢ Ἰησοῦν τὸν λεγόμενον χριστόν;&nbsp;&nbsp;</span>
<span class="ver"><b>18</b></span> <span class="text">ᾔδει γὰρ ὅτι διὰ φθόνον παρέδωκαν αὐτόν.&nbsp;&nbsp;</span>
<span class="ver"><b>19</b></span> <span class="text">Καθημένου δὲ αὐτοῦ ἐπὶ τοῦ βήματος ἀπέστειλεν πρὸς αὐτὸν ἡ γυνὴ αὐτοῦ λέγουσα·&nbsp;&nbsp; μηδὲν σοὶ καὶ τῷ δικαίῳ ἐκείνῳ·&nbsp;&nbsp; πολλὰ γὰρ ἔπαθον σήμερον κατ᾽ ὄναρ δι᾽ αὐτόν.&nbsp;&nbsp;</span>
<span class="ver"><b>20</b></span> <span class="text">Οἱ δὲ ἀρχιερεῖς καὶ οἱ πρεσβύτεροι ἔπεισαν τοὺς ὄχλους ἵνα αἰτήσωνται τὸν Βαραββᾶν, τὸν δὲ Ἰησοῦν ἀπολέσωσιν.&nbsp;&nbsp;</span>
<span class="ver"><b>21</b></span> <span class="text">ἀποκριθεὶς δὲ ὁ ἡγεμὼν εἶπεν αὐτοῖς·&nbsp;&nbsp; τίνα θέλετε ἀπὸ τῶν δύο ἀπολύσω ὑμῖν;&nbsp;&nbsp; οἱ δὲ εἶπον·&nbsp;&nbsp; τὸν Βαραββᾶν.&nbsp;&nbsp;</span>
<span class="ver"><b>22</b></span> <span class="text">λέγει αὐτοῖς ὁ Πειλᾶτος·&nbsp;&nbsp; τί οὖν ποιήσω Ἰησοῦν τὸν λεγόμενον χριστόν;&nbsp;&nbsp; λέγουσιν πάντες·&nbsp;&nbsp; σταυρωθήτω.&nbsp;&nbsp;</span>
<span class="ver"><b>23</b></span> <span class="text">ὁ δὲ ἔφη·&nbsp;&nbsp; τί γὰρ κακὸν ἐποίησεν;&nbsp;&nbsp; οἱ δὲ περισσῶς ἔκραζον λέγοντες·&nbsp;&nbsp; σταυρωθήτω.&nbsp;&nbsp;</span>
<span class="ver"><b>24</b></span> <span class="text">Ἰδὼν δὲ ὁ Πειλᾶτος ὅτι οὐδὲν ὠφελεῖ ἀλλὰ μᾶλλον θόρυβος γίνεται, λαβὼν ὕδωρ ἀπενίψατο τὰς χεῖρας ἀπέναντι τοῦ ὄχλου λέγων·&nbsp;&nbsp; ἀθῷός εἰμι ἀπὸ τοῦ αἵματος τούτου·&nbsp;&nbsp; ὑμεῖς ὄψεσθε.&nbsp;&nbsp;</span>
<span class="ver"><b>25</b></span> <span class="text">καὶ ἀποκριθεὶς πᾶς ὁ λαὸς εἶπεν·&nbsp;&nbsp; τὸ αἷμα αὐτοῦ ἐφ᾽ ἡμᾶς καὶ ἐπὶ τὰ τέκνα ἡμῶν.&nbsp;&nbsp;</span>
<span class="ver"><b>26</b></span> <span class="text">τότε ἀπέλυσεν αὐτοῖς τὸν Βαραββᾶν, τὸν δὲ Ἰησοῦν φραγελλώσας παρέδωκεν ἵνα σταυρωθῇ.&nbsp;&nbsp;</span>
<span class="ver"><b>27</b></span> <span class="text">Τότε οἱ στρατιῶται τοῦ ἡγεμόνος παραλαβόντες τὸν Ἰησοῦν εἰς τὸ πραιτώριον συνήγαγον ἐπ᾽ αὐτὸν ὅλην τὴν σπεῖραν.&nbsp;&nbsp;</span>
<span class="ver"><b>28</b></span> <span class="text">καὶ ἐκδύσαντες αὐτὸν χλαμύδα κοκκίνην περιέθηκαν αὐτῷ,</span>
<span class="ver"><b>29</b></span> <span class="text">καὶ πλέξαντες στέφανον ἐξ ἀκανθῶν ἐπέθηκαν ἐπὶ τῆς κεφαλῆς αὐτοῦ καὶ κάλαμον ἐν τῇ δεξιᾷ αὐτοῦ, καὶ γονυπετήσαντες ἔμπροσθεν αὐτοῦ ἐνέπαιξαν αὐτῷ λέγοντες·&nbsp;&nbsp; χαῖρε, ὁ βασιλεῦ τῶν Ἰουδαίων,</span>
<span class="ver"><b>30</b></span> <span class="text">καὶ ἐμπτύσαντες εἰς αὐτὸν ἔλαβον τὸν κάλαμον καὶ ἔτυπτον εἰς τὴν κεφαλὴν αὐτοῦ.&nbsp;&nbsp;</span>
<span class="ver"><b>31</b></span> <span class="text">Καὶ ὅτε ἐνέπαιξαν αὐτῷ, ἐξέδυσαν αὐτὸν τὴν χλαμύδα καὶ ἐνέδυσαν αὐτὸν τὰ ἱμάτια αὐτοῦ καὶ ἀπήγαγον αὐτὸν εἰς τὸ σταυρῶσαι.&nbsp;&nbsp;</span>
<span class="ver"><b>32</b></span> <span class="text">Ἐξερχόμενοι δὲ εὗρον ἄνθρωπον Κυρηναῖον ὀνόματι Σίμωνα, τοῦτον ἠγγάρευσαν ἵνα ἄρῃ τὸν σταυρὸν αὐτοῦ.&nbsp;&nbsp;</span>
<span class="ver"><b>33</b></span> <span class="text">Καὶ ἐλθόντες εἰς τόπον λεγόμενον Γολγοθᾶ, ὅ ἐστιν Κρανίου Τόπος λεγόμενος,</span>
<span class="ver"><b>34</b></span> <span class="text">ἔδωκαν αὐτῷ πιεῖν οἶνον μετὰ χολῆς μεμιγμένον·&nbsp;&nbsp; καὶ γευσάμενος οὐκ ἠθέλησεν πιεῖν.&nbsp;&nbsp;</span>
<span class="ver"><b>35</b></span> <span class="text">Σταυρώσαντες δὲ αὐτὸν διεμερίσαντο τὰ ἱμάτια αὐτοῦ βάλλοντες κλῆρον,</span>
<span class="ver"><b>36</b></span> <span class="text">καὶ καθήμενοι ἐτήρουν αὐτὸν ἐκεῖ.&nbsp;&nbsp;</span>
<span class="ver"><b>37</b></span> <span class="text">Καὶ ἐπέθηκαν ἐπάνω τῆς κεφαλῆς αὐτοῦ τὴν αἰτίαν αὐτοῦ γεγραμμένην·&nbsp;&nbsp; οὗτός ἐστιν Ἰησοῦς ὁ βασιλεὺς τῶν Ἰουδαίων.&nbsp;&nbsp;</span>
<span class="ver"><b>38</b></span> <span class="text">Τότε σταυροῦνται σὺν αὐτῷ δύο λῃσταί, εἷς ἐκ δεξιῶν καὶ εἷς ἐξ εὐωνύμων.&nbsp;&nbsp;</span>
<span class="ver"><b>39</b></span> <span class="text">Οἱ δὲ παραπορευόμενοι ἐβλασφήμουν αὐτὸν κινοῦντες τὰς κεφαλὰς αὐτῶν</span>
<span class="ver"><b>40</b></span> <span class="text">καὶ λέγοντες·&nbsp;&nbsp; ὁ καταλύων τὸν ναὸν καὶ ἐν τρισὶν ἡμέραις οἰκοδομῶν, σῶσον σεαυτόν, εἰ υἱὸς εἶ τοῦ θεοῦ, καὶ κατάβηθι ἀπὸ τοῦ σταυροῦ.&nbsp;&nbsp;</span>
<span class="ver"><b>41</b></span> <span class="text">ὁμοίως καὶ οἱ ἀρχιερεῖς ἐμπαίζοντες μετὰ τῶν γραμματέων καὶ πρεσβυτέρων ἔλεγον·&nbsp;&nbsp;</span>
<span class="ver"><b>42</b></span> <span class="text">ἄλλους ἔσωσεν, ἑαυτὸν οὐ δύναται σῶσαι·&nbsp;&nbsp; βασιλεὺς Ἰσραήλ ἐστιν, καταβάτω νῦν ἀπὸ τοῦ σταυροῦ καὶ πιστεύσομεν ἐπ᾽ αὐτόν.&nbsp;&nbsp;</span>
<span class="ver"><b>43</b></span> <span class="text">πέποιθεν ἐπὶ τὸν θεόν, ῥυσάσθω νῦν εἰ θέλει αὐτόν·&nbsp;&nbsp; εἶπεν γὰρ ὅτι θεοῦ εἰμι υἱός.&nbsp;&nbsp;</span>
<span class="ver"><b>44</b></span> <span class="text">Τὸ δ᾽ αὐτὸ καὶ οἱ λῃσταὶ οἱ συνσταυρωθέντες σὺν αὐτῷ ὠνείδιζον αὐτόν.&nbsp;&nbsp;</span>
<span class="ver"><b>45</b></span> <span class="text">Ἀπὸ δὲ ἕκτης ὥρας σκότος ἐγένετο ἐπὶ πᾶσαν τὴν γῆν ἕως ὥρας ἐνάτης.&nbsp;&nbsp;</span>
<span class="ver"><b>46</b></span> <span class="text">περὶ δὲ τὴν ἐνάτην ὥραν ἀνεβόησεν ὁ Ἰησοῦς φωνῇ μεγάλῃ λέγων·&nbsp;&nbsp; Ἐλωῒ Ἐλωῒ λεμα σαβαχθάνει;&nbsp;&nbsp; τοῦτ᾽ ἔστιν·&nbsp;&nbsp; θεέ μου θεέ μου, ἱνατί με ἐγκατέλιπες;&nbsp;&nbsp;</span>
<span class="ver"><b>47</b></span> <span class="text">τινὲς δὲ τῶν ἐκεῖ ἑστηκότων ἀκούσαντες ἔλεγον ὅτι Ἠλείαν φωνεῖ οὗτος.&nbsp;&nbsp;</span>
<span class="ver"><b>48</b></span> <span class="text">καὶ εὐθέως δραμὼν εἷς ἐξ αὐτῶν καὶ λαβὼν σπόγγον πλήσας τε ὄξους καὶ περιθεὶς καλάμῳ ἐπότιζεν αὐτόν.&nbsp;&nbsp;</span>
<span class="ver"><b>49</b></span> <span class="text">οἱ δὲ λοιποὶ ἔλεγον·&nbsp;&nbsp; ἄφες ἴδωμεν εἰ ἔρχεται Ἠλείας σώσων αὐτόν.&nbsp;&nbsp;</span>
<span class="ver"><b>50</b></span> <span class="text">ὁ δὲ Ἰησοῦς πάλιν κράξας φωνῇ μεγάλῃ ἀφῆκεν τὸ πνεῦμα.&nbsp;&nbsp;</span>
<span class="ver"><b>51</b></span> <span class="text">Καὶ ἰδοὺ τὸ καταπέτασμα τοῦ ναοῦ ἐσχίσθη εἰς δύο ἀπ᾽ ἄνωθεν ἕως κάτω καὶ ἡ γῆ ἐσείσθη καὶ αἱ πέτραι ἐσχίσθησαν,</span>
<span class="ver"><b>52</b></span> <span class="text">καὶ τὰ μνημεῖα ἀνεῴχθησαν καὶ πολλὰ σώματα τῶν κεκοιμημένων ἁγίων ἠγέρθησαν,</span>
<span class="ver"><b>53</b></span> <span class="text">καὶ ἐξελθόντες ἐκ τῶν μνημείων μετὰ τὴν ἔγερσιν αὐτοῦ εἰσῆλθον εἰς τὴν ἁγίαν πόλιν καὶ ἐνεφανίσθησαν πολλοῖς.&nbsp;&nbsp;</span>
<span class="ver"><b>54</b></span> <span class="text">Ὁ δὲ ἑκατόνταρχος καὶ οἱ μετ᾽ αὐτοῦ τηροῦντες τὸν Ἰησοῦν ἰδόντες τὸν σεισμὸν καὶ τὰ γενόμενα ἐφοβήθησαν σφόδρα, λέγοντες·&nbsp;&nbsp; ἀληθῶς θεοῦ υἱὸς ἦν οὗτος.&nbsp;&nbsp;</span>
<span class="ver"><b>55</b></span> <span class="text">Ἦσαν δὲ ἐκεῖ γυναῖκες πολλαὶ ἀπὸ μακρόθεν θεωροῦσαι, αἵτινες ἠκολούθησαν τῷ Ἰησοῦ ἀπὸ τῆς Γαλιλαίας διακονοῦσαι αὐτῷ·&nbsp;&nbsp;</span>
<span class="ver"><b>56</b></span> <span class="text">ἐν αἷς ἦν Μαρία ἡ Μαγδαληνὴ καὶ Μαρία ἡ τοῦ Ἰακώβου καὶ Ἰωσὴφ μήτηρ καὶ ἡ μήτηρ τῶν υἱῶν Ζεβεδαίου.&nbsp;&nbsp;</span>
<span class="ver"><b>57</b></span> <span class="text">Ὀψίας δὲ γενομένης ἦλθεν ἄνθρωπος πλούσιος ἀπὸ Ἁριμαθαίας, τοὔνομα Ἰωσήφ, ὃς καὶ αὐτὸς ἐμαθητεύθη τῷ Ἰησοῦ·&nbsp;&nbsp;</span>
<span class="ver"><b>58</b></span> <span class="text">οὗτος προσελθὼν τῷ Πειλάτῳ ᾐτήσατο τὸ σῶμα τοῦ Ἰησοῦ.&nbsp;&nbsp; τότε ὁ Πειλᾶτος ἐκέλευσεν ἀποδοθῆναι.&nbsp;&nbsp;</span>
<span class="ver"><b>59</b></span> <span class="text">Καὶ λαβὼν τὸ σῶμα ὁ Ἰωσὴφ ἐνετύλιξεν αὐτὸ σινδόνι καθαρᾷ</span>
<span class="ver"><b>60</b></span> <span class="text">καὶ ἔθηκεν αὐτὸ ἐν τῷ καινῷ αὐτοῦ μνημείῳ ὃ ἐλατόμησεν ἐν τῇ πέτρᾳ καὶ προσκυλίσας λίθον μέγαν τῇ θύρᾳ τοῦ μνημείου ἀπῆλθεν.&nbsp;&nbsp;</span>
<span class="ver"><b>61</b></span> <span class="text">Ἦν δὲ ἐκεῖ Μαριὰμ ἡ Μαγδαληνὴ καὶ ἡ ἄλλη Μαρία καθήμεναι ἀπέναντι τοῦ τάφου.&nbsp;&nbsp;</span>
<span class="ver"><b>62</b></span> <span class="text">Τῇ δὲ ἐπαύριον, ἥτις ἐστὶν μετὰ τὴν παρασκευήν, συνήχθησαν οἱ ἀρχιερεῖς καὶ οἱ Φαρισαῖοι πρὸς Πειλᾶτον</span>
<span class="ver"><b>63</b></span> <span class="text">λέγοντες·&nbsp;&nbsp; κύριε, ἐμνήσθημεν ὅτι ἐκεῖνος ὁ πλάνος εἶπεν ἔτι ζῶν·&nbsp;&nbsp; μετὰ τρεῖς ἡμέρας ἐγείρομαι.&nbsp;&nbsp;</span>
<span class="ver"><b>64</b></span> <span class="text">κέλευσον οὖν ἀσφαλισθῆναι τὸν τάφον ἕως τῆς τρίτης ἡμέρας, μήποτε ἐλθόντες οἱ μαθηταὶ αὐτοῦ κλέψωσιν αὐτὸν καὶ εἴπωσιν τῷ λαῷ·&nbsp;&nbsp; ἠγέρθη ἀπὸ τῶν νεκρῶν, καὶ ἔσται ἡ ἐσχάτη πλάνη χείρων τῆς πρώτης.&nbsp;&nbsp;</span>
<span class="ver"><b>65</b></span> <span class="text">ἔφη δὲ αὐτοῖς ὁ Πειλᾶτος·&nbsp;&nbsp; ἔχετε κουστωδίαν·&nbsp;&nbsp; ὑπάγετε ἀσφαλίσασθε ὡς οἴδατε.&nbsp;&nbsp;</span>
<span class="ver"><b>66</b></span> <span class="text">οἱ δὲ πορευθέντες ἠσφαλίσαντο τὸν τάφον σφραγίσαντες τὸν λίθον μετὰ τῆς κουστωδίας.&nbsp;&nbsp;</span>
<br><br><div class="chap">ΚΑΤΑ ΜΑΘΘΑΙΟΝ &ensp;28</div>
<span class="ver"><b>1</b></span> <span class="text">Ὀψὲ δὲ σαββάτων, τῇ ἐπιφωσκούσῃ εἰς μίαν σαββάτων ἦλθεν Μαρία ἡ Μαγδαληνὴ καὶ ἡ ἄλλη Μαρία θεωρῆσαι τὸν τάφον.&nbsp;&nbsp;</span>
<span class="ver"><b>2</b></span> <span class="text">καὶ ἰδοὺ σεισμὸς ἐγένετο μέγας·&nbsp;&nbsp; ἄγγελος γὰρ κυρίου καταβὰς ἐξ οὐρανοῦ καὶ προσελθὼν ἀπεκύλισεν τὸν λίθον καὶ ἐκάθητο ἐπάνω αὐτοῦ.&nbsp;&nbsp;</span>
<span class="ver"><b>3</b></span> <span class="text">ἦν δὲ ἡ εἰδέα αὐτοῦ ὡς ἀστραπὴ καὶ τὸ ἔνδυμα αὐτοῦ λευκὸν ὡς χιών.&nbsp;&nbsp;</span>
<span class="ver"><b>4</b></span> <span class="text">ἀπὸ δὲ τοῦ φόβου αὐτοῦ ἐσείσθησαν οἱ τηροῦντες καὶ ἐγενήθησαν ὡς νεκροί.&nbsp;&nbsp;</span>
<span class="ver"><b>5</b></span> <span class="text">Ἀποκριθεὶς δὲ ὁ ἄγγελος εἶπεν ταῖς γυναιξίν·&nbsp;&nbsp; μὴ φοβεῖσθε ὑμεῖς, οἶδα γὰρ ὅτι Ἰησοῦν τὸν ἐσταυρωμένον ζητεῖτε·&nbsp;&nbsp;</span>
<span class="ver"><b>6</b></span> <span class="text">οὐκ ἔστιν ὧδε, ἠγέρθη γὰρ καθὼς εἶπεν·&nbsp;&nbsp; δεῦτε ἴδετε τὸν τόπον ὅπου ἔκειτο.&nbsp;&nbsp;</span>
<span class="ver"><b>7</b></span> <span class="text">καὶ ταχὺ πορευθεῖσαι εἴπατε τοῖς μαθηταῖς αὐτοῦ ὅτι ἠγέρθη ἀπὸ τῶν νεκρῶν, καὶ ἰδοὺ προάγει ὑμᾶς εἰς τὴν Γαλιλαίαν, ἐκεῖ αὐτὸν ὄψεσθε·&nbsp;&nbsp; ἰδοὺ εἶπον ὑμῖν.&nbsp;&nbsp;</span>
<span class="ver"><b>8</b></span> <span class="text">Καὶ ἀπελθοῦσαι ταχὺ ἀπὸ τοῦ μνημείου μετὰ φόβου καὶ χαρᾶς μεγάλης ἔδραμον ἀπαγγεῖλαι τοῖς μαθηταῖς αὐτοῦ.&nbsp;&nbsp;</span>
<span class="ver"><b>9</b></span> <span class="text">καὶ ἰδοὺ Ἰησοῦς ὑπήντησεν αὐταῖς λέγων·&nbsp;&nbsp; χαίρετε.&nbsp;&nbsp; αἱ δὲ προσελθοῦσαι ἐκράτησαν αὐτοῦ τοὺς πόδας καὶ προσεκύνησαν αὐτῷ.&nbsp;&nbsp;</span>
<span class="ver"><b>10</b></span> <span class="text">τότε λέγει αὐταῖς ὁ Ἰησοῦς·&nbsp;&nbsp; μὴ φοβεῖσθε·&nbsp;&nbsp; ὑπάγετε ἀπαγγείλατε τοῖς ἀδελφοῖς μου ἵνα ἀπέλθωσιν εἰς τὴν Γαλιλαίαν, καὶ ἐκεῖ με ὄψονται.&nbsp;&nbsp;</span>
<span class="ver"><b>11</b></span> <span class="text">Πορευομένων δὲ αὐτῶν ἰδού τινες τῆς κουστωδίας ἐλθόντες εἰς τὴν πόλιν ἀπήγγειλαν τοῖς ἀρχιερεῦσιν ἅπαντα τὰ γενόμενα.&nbsp;&nbsp;</span>
<span class="ver"><b>12</b></span> <span class="text">καὶ συναχθέντες μετὰ τῶν πρεσβυτέρων συμβούλιόν τε λαβόντες ἀργύρια ἱκανὰ ἔδωκαν τοῖς στρατιώταις</span>
<span class="ver"><b>13</b></span> <span class="text">λέγοντες·&nbsp;&nbsp; εἴπατε ὅτι οἱ μαθηταὶ αὐτοῦ νυκτὸς ἐλθόντες ἔκλεψαν αὐτὸν ἡμῶν κοιμωμένων.&nbsp;&nbsp;</span>
<span class="ver"><b>14</b></span> <span class="text">καὶ ἐὰν ἀκουσθῇ τοῦτο ἐπὶ τοῦ ἡγεμόνος, ἡμεῖς πείσομεν καὶ ὑμᾶς ἀμερίμνους ποιήσομεν.&nbsp;&nbsp;</span>
<span class="ver"><b>15</b></span> <span class="text">οἱ δὲ λαβόντες τὰ ἀργύρια ἐποίησαν ὡς ἐδιδάχθησαν.&nbsp;&nbsp; καὶ διεφημίσθη ὁ λόγος οὗτος παρὰ Ἰουδαίοις μέχρι τῆς σήμερον ἡμέρας.&nbsp;&nbsp;</span>
<span class="ver"><b>16</b></span> <span class="text">Οἱ δὲ ἕνδεκα μαθηταὶ ἐπορεύθησαν εἰς τὴν Γαλιλαίαν εἰς τὸ ὄρος οὗ ἐτάξατο αὐτοῖς ὁ Ἰησοῦς,</span>
<span class="ver"><b>17</b></span> <span class="text">καὶ ἰδόντες αὐτὸν προσεκύνησαν, οἱ δὲ ἐδίστασαν.&nbsp;&nbsp;</span>
<span class="ver"><b>18</b></span> <span class="text">καὶ προσελθὼν ὁ Ἰησοῦς ἐλάλησεν αὐτοῖς λέγων·&nbsp;&nbsp; ἐδόθη μοι πᾶσα ἐξουσία ἐν οὐρανῷ καὶ ἐπὶ τῆς γῆς.&nbsp;&nbsp;</span>
<span class="ver"><b>19</b></span> <span class="text">πορευθέντες οὖν μαθητεύσατε πάντα τὰ ἔθνη, βαπτίζοντες αὐτοὺς εἰς τὸ ὄνομα τοῦ πατρὸς καὶ τοῦ υἱοῦ καὶ τοῦ ἁγίου πνεύματος,</span>
<span class="ver"><b>20</b></span> <span class="text">διδάσκοντες αὐτοὺς τηρεῖν πάντα ὅσα ἐνετειλάμην ὑμῖν·&nbsp;&nbsp; καὶ ἰδοὺ ἐγὼ μεθ᾽ ὑμῶν εἰμι πάσας τὰς ἡμέρας ἕως τῆς συντελείας τοῦ αἰῶνος.&nbsp;&nbsp;</span>
</body></html>