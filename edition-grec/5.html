<!DOCTYPE html><html lang="fr">
<head>
<title>BIBLE</title>
<meta http-equiv="Content-Type" content="text/html; charset=utf-8"/>
<meta name="viewport" content="width=device-width, initial-scale=1"/>
<style type="text/css">
/* CSS PAPIER
html {
	margin:0px;
}


body {
	margin:0px;
	font-family: Serif;
	font-size:11px;
}


.chap {
	font-size:14px;
}

.ver {
	font-size:11px;
	font-weight:bold;
}

.text {
	font-size:11px;
}

*/

html {
	margin:30px;
}


body {
	font-family: sans-serif;
	font-size:17px;
}


.chap {
	font-size:20px;
	float:left;
	margin:10px;
}

.ver {
	font-size:17px;
	font-weight:bold;
}

.text {
	font-size:17px;
}

</style></head><body>
<h3><center>ΠΡΑΞΕΙΣ ΑΠΟΣΤΟΛΩΝ</center></h3>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;1</div>
<span class="ver"><b>1</b></span> <span class="text">Τὸν μὲν πρῶτον λόγον ἐποιησάμην περὶ πάντων, ὦ Θεόφιλε, ὧν ἤρξατο ὁ Ἰησοῦς ποιεῖν τε καὶ διδάσκειν,</span>
<span class="ver"><b>2</b></span> <span class="text">ἄχρι ἧς ἡμέρας ἐντειλάμενος τοῖς ἀποστόλοις διὰ πνεύματος ἁγίου οὓς ἐξελέξατο ἀνελήμφθη.&nbsp;&nbsp;</span>
<span class="ver"><b>3</b></span> <span class="text">Οἷς καὶ παρέστησεν ἑαυτὸν ζῶντα μετὰ τὸ παθεῖν αὐτὸν ἐν πολλοῖς τεκμηρίοις, δι᾽ ἡμερῶν τεσσεράκοντα ὀπτανόμενος αὐτοῖς καὶ λέγων τὰ περὶ τῆς βασιλείας τοῦ θεοῦ·&nbsp;&nbsp;</span>
<span class="ver"><b>4</b></span> <span class="text">καὶ συναλιζόμενος παρήγγειλεν αὐτοῖς ἀπὸ Ἱεροσολύμων μὴ χωρίζεσθαι ἀλλὰ περιμένειν τὴν ἐπαγγελίαν τοῦ πατρὸς ἣν ἠκούσατέ μου,</span>
<span class="ver"><b>5</b></span> <span class="text">ὅτι Ἰωάννης μὲν ἐβάπτισεν ὕδατι, ὑμεῖς δὲ ἐν πνεύματι βαπτισθήσεσθε ἁγίῳ οὐ μετὰ πολλὰς ταύτας ἡμέρας.&nbsp;&nbsp;</span>
<span class="ver"><b>6</b></span> <span class="text">Οἱ μὲν οὖν συνελθόντες ἠρώτων αὐτὸν λέγοντες·&nbsp;&nbsp; κύριε, εἰ ἐν τῷ χρόνῳ τούτῳ ἀποκαθιστάνεις τὴν βασιλείαν τῷ Ἰσραήλ;&nbsp;&nbsp;</span>
<span class="ver"><b>7</b></span> <span class="text">εἶπεν δὲ πρὸς αὐτούς·&nbsp;&nbsp; οὐχ ὑμῶν ἐστιν γνῶναι χρόνους ἢ καιροὺς οὓς ὁ πατὴρ ἔθετο ἐν τῇ ἰδίᾳ ἐξουσίᾳ,</span>
<span class="ver"><b>8</b></span> <span class="text">ἀλλὰ λήμψεσθε δύναμιν ἐπελθόντος τοῦ ἁγίου πνεύματος ἐφ᾽ ὑμᾶς καὶ ἔσεσθέ μου μάρτυρες ἔν τε Ἰερουσαλὴμ καὶ ἐν πάσῃ τῇ Ἰουδαίᾳ καὶ Σαμαρείᾳ καὶ ἕως ἐσχάτου τῆς γῆς.&nbsp;&nbsp;</span>
<span class="ver"><b>9</b></span> <span class="text">Καὶ ταῦτα εἰπὼν βλεπόντων αὐτῶν ἐπήρθη καὶ νεφέλη ὑπέλαβεν αὐτὸν ἀπὸ τῶν ὀφθαλμῶν αὐτῶν.&nbsp;&nbsp;</span>
<span class="ver"><b>10</b></span> <span class="text">καὶ ὡς ἀτενίζοντες ἦσαν εἰς τὸν οὐρανὸν πορευομένου αὐτοῦ, καὶ ἰδοὺ ἄνδρες δύο παρειστήκεισαν αὐτοῖς ἐν ἐσθήσεσιν λευκαῖς,</span>
<span class="ver"><b>11</b></span> <span class="text">οἳ καὶ εἶπαν·&nbsp;&nbsp; ἄνδρες Γαλιλαῖοι, τί ἑστήκατε βλέποντες εἰς τὸν οὐρανόν;&nbsp;&nbsp; οὗτος ὁ Ἰησοῦς ὁ ἀναλημφθεὶς ἀφ᾽ ὑμῶν εἰς τὸν οὐρανὸν οὕτως ἐλεύσεται ὃν τρόπον ἐθεάσασθε αὐτὸν πορευόμενον εἰς τὸν οὐρανόν.&nbsp;&nbsp;</span>
<span class="ver"><b>12</b></span> <span class="text">Τότε ὑπέστρεψαν εἰς Ἰερουσαλὴμ ἀπὸ ὄρους τοῦ καλουμένου Ἐλαιῶνος, ὅ ἐστιν ἐγγὺς Ἰερουσαλὴμ σαββάτου ἔχον ὁδόν.&nbsp;&nbsp;</span>
<span class="ver"><b>13</b></span> <span class="text">καὶ ὅτε εἰσῆλθον, εἰς τὸ ὑπερῷον ἀνέβησαν οὗ ἦσαν καταμένοντες, ὅ τε Πέτρος καὶ Ἰωάννης καὶ Ἰάκωβος καὶ Ἀνδρέας, Φίλιππος καὶ Θωμᾶς, Βαρθολομαῖος καὶ Μαθθαῖος, Ἰάκωβος Ἁλφαίου καὶ Σίμων ὁ ζηλωτὴς καὶ Ἰούδας Ἰακώβου.&nbsp;&nbsp;</span>
<span class="ver"><b>14</b></span> <span class="text">οὗτοι πάντες ἦσαν προσκαρτεροῦντες ὁμοθυμαδὸν τῇ προσευχῇ σὺν γυναιξὶν καὶ Μαριὰμ τῇ μητρὶ Ἰησοῦ καὶ σὺν τοῖς ἀδελφοῖς αὐτοῦ.&nbsp;&nbsp;</span>
<span class="ver"><b>15</b></span> <span class="text">Καὶ ἐν ταῖς ἡμέραις ταύταις ἀναστὰς Πέτρος ἐν μέσῳ τῶν ἀδελφῶν εἶπεν·&nbsp;&nbsp; ἦν τε ὄχλος ὀνομάτων ἐπὶ τὸ αὐτὸ ὡς ἑκατὸν εἴκοσι·&nbsp;&nbsp;</span>
<span class="ver"><b>16</b></span> <span class="text">ἄνδρες ἀδελφοί, ἔδει πληρωθῆναι τὴν γραφὴν ἣν προεῖπεν τὸ πνεῦμα τὸ ἅγιον διὰ στόματος Δαυὶδ περὶ Ἰούδα τοῦ γενομένου ὁδηγοῦ τοῖς συλλαβοῦσιν Ἰησοῦν,</span>
<span class="ver"><b>17</b></span> <span class="text">ὅτι κατηριθμημένος ἦν ἐν ἡμῖν καὶ ἔλαχεν τὸν κλῆρον τῆς διακονίας ταύτης.&nbsp;&nbsp;</span>
<span class="ver"><b>18</b></span> <span class="text">οὗτος μὲν οὖν ἐκτήσατο χωρίον ἐκ μισθοῦ τῆς ἀδικίας καὶ πρηνὴς γενόμενος ἐλάκησεν μέσος καὶ ἐξεχύθη πάντα τὰ σπλάγχνα αὐτοῦ·&nbsp;&nbsp;</span>
<span class="ver"><b>19</b></span> <span class="text">καὶ γνωστὸν ἐγένετο πᾶσιν τοῖς κατοικοῦσιν Ἰερουσαλήμ, ὥστε κληθῆναι τὸ χωρίον ἐκεῖνο τῇ ἰδίᾳ διαλέκτῳ αὐτῶν Ἁκελδαμάχ, τοῦτ᾽ ἔστιν χωρίον αἵματος.&nbsp;&nbsp;</span>
<span class="ver"><b>20</b></span> <span class="text">γέγραπται γὰρ ἐν βίβλῳ ψαλμῶν·&nbsp;&nbsp; γενηθήτω ἡ ἔπαυλις αὐτοῦ ἔρημος καὶ μὴ ἔστω ὁ κατοικῶν ἐν αὐτῇ, καί·&nbsp;&nbsp; τὴν ἐπισκοπὴν αὐτοῦ λαβέτω ἕτερος.&nbsp;&nbsp;</span>
<span class="ver"><b>21</b></span> <span class="text">δεῖ οὖν τῶν συνελθόντων ἡμῖν ἀνδρῶν ἐν παντὶ χρόνῳ ᾧ εἰσῆλθεν καὶ ἐξῆλθεν ἐφ᾽ ἡμᾶς ὁ κύριος Ἰησοῦς,</span>
<span class="ver"><b>22</b></span> <span class="text">ἀρξάμενος ἀπὸ τοῦ βαπτίσματος Ἰωάννου ἕως τῆς ἡμέρας ἧς ἀνελήμφθη ἀφ᾽ ἡμῶν, μάρτυρα τῆς ἀναστάσεως αὐτοῦ σὺν ἡμῖν γενέσθαι ἕνα τούτων.&nbsp;&nbsp;</span>
<span class="ver"><b>23</b></span> <span class="text">Καὶ ἔστησαν δύο, Ἰωσὴφ τὸν καλούμενον Βαρσαββᾶν ὃς ἐπεκλήθη Ἰοῦστος, καὶ Μαθθίαν.&nbsp;&nbsp;</span>
<span class="ver"><b>24</b></span> <span class="text">καὶ προσευξάμενοι εἶπαν·&nbsp;&nbsp; σὺ κύριε καρδιογνῶστα πάντων, ἀνάδειξον ὃν ἐξελέξω ἐκ τούτων τῶν δύο ἕνα</span>
<span class="ver"><b>25</b></span> <span class="text">λαβεῖν τὸν τόπον τῆς διακονίας ταύτης καὶ ἀποστολῆς ἀφ᾽ ἧς παρέβη Ἰούδας πορευθῆναι εἰς τὸν τόπον τὸν ἴδιον.&nbsp;&nbsp;</span>
<span class="ver"><b>26</b></span> <span class="text">καὶ ἔδωκαν κλήρους αὐτοῖς καὶ ἔπεσεν ὁ κλῆρος ἐπὶ Μαθθίαν καὶ συνκατεψηφίσθη μετὰ τῶν ἕνδεκα ἀποστόλων.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;2</div>
<span class="ver"><b>1</b></span> <span class="text">Καὶ ἐν τῷ συνπληροῦσθαι τὴν ἡμέραν τῆς πεντηκοστῆς ἦσαν πάντες ὁμοῦ ἐπὶ τὸ αὐτό.&nbsp;&nbsp;</span>
<span class="ver"><b>2</b></span> <span class="text">καὶ ἐγένετο ἄφνω ἐκ τοῦ οὐρανοῦ ἦχος ὥσπερ φερομένης πνοῆς βιαίας καὶ ἐπλήρωσεν ὅλον τὸν οἶκον οὗ ἦσαν καθήμενοι</span>
<span class="ver"><b>3</b></span> <span class="text">καὶ ὤφθησαν αὐτοῖς διαμεριζόμεναι γλῶσσαι ὡσεὶ πυρὸς καὶ ἐκάθισεν ἐφ᾽ ἕνα ἕκαστον αὐτῶν,</span>
<span class="ver"><b>4</b></span> <span class="text">καὶ ἐπλήσθησαν πάντες πνεύματος ἁγίου καὶ ἤρξαντο λαλεῖν ἑτέραις γλώσσαις καθὼς τὸ πνεῦμα ἐδίδου ἀποφθέγγεσθαι αὐτοῖς.&nbsp;&nbsp;</span>
<span class="ver"><b>5</b></span> <span class="text">Ἦσαν δὲ ἐν Ἰερουσαλὴμ κατοικοῦντες Ἰουδαῖοι, ἄνδρες εὐλαβεῖς ἀπὸ παντὸς ἔθνους τῶν ὑπὸ τὸν οὐρανόν.&nbsp;&nbsp;</span>
<span class="ver"><b>6</b></span> <span class="text">γενομένης δὲ τῆς φωνῆς ταύτης συνῆλθεν τὸ πλῆθος καὶ συνεχύθη, ὅτι ἤκουον εἷς ἕκαστος τῇ ἰδίᾳ διαλέκτῳ λαλούντων αὐτῶν.&nbsp;&nbsp;</span>
<span class="ver"><b>7</b></span> <span class="text">ἐξίσταντο δὲ πάντες καὶ ἐθαύμαζον λέγοντες·&nbsp;&nbsp; οὐχ ἰδοὺ ἅπαντες οὗτοί εἰσιν οἱ λαλοῦντες Γαλιλαῖοι;&nbsp;&nbsp;</span>
<span class="ver"><b>8</b></span> <span class="text">καὶ πῶς ἡμεῖς ἀκούομεν ἕκαστος τῇ ἰδίᾳ διαλέκτῳ ἡμῶν ἐν ᾗ ἐγεννήθημεν;&nbsp;&nbsp;</span>
<span class="ver"><b>9</b></span> <span class="text">Πάρθοι καὶ Μῆδοι καὶ Ἐλαμεῖται καὶ οἱ κατοικοῦντες τὴν Μεσοποταμίαν, Ἰουδαίαν τε καὶ Καππαδοκίαν, Πόντον καὶ τὴν Ἀσίαν,</span>
<span class="ver"><b>10</b></span> <span class="text">Φρυγίαν τε καὶ Παμφυλίαν, Αἴγυπτον καὶ τὰ μέρη τῆς Λιβύης τῆς κατὰ Κυρήνην, καὶ οἱ ἐπιδημοῦντες Ῥωμαῖοι,</span>
<span class="ver"><b>11</b></span> <span class="text">Ἰουδαῖοί τε καὶ προσήλυτοι, Κρῆτες καὶ Ἄραβες, ἀκούομεν λαλούντων αὐτῶν ταῖς ἡμετέραις γλώσσαις τὰ μεγαλεῖα τοῦ θεοῦ.&nbsp;&nbsp;</span>
<span class="ver"><b>12</b></span> <span class="text">ἐξίσταντο δὲ πάντες καὶ διηποροῦντο, ἄλλος πρὸς ἄλλον λέγοντες·&nbsp;&nbsp; τί θέλει τοῦτο εἶναι;&nbsp;&nbsp;</span>
<span class="ver"><b>13</b></span> <span class="text">ἕτεροι δὲ διαχλευάζοντες ἔλεγον ὅτι γλεύκους μεμεστωμένοι εἰσίν.&nbsp;&nbsp;</span>
<span class="ver"><b>14</b></span> <span class="text">Σταθεὶς δὲ ὁ Πέτρος σὺν τοῖς ἕνδεκα ἐπῆρεν τὴν φωνὴν αὐτοῦ καὶ ἀπεφθέγξατο αὐτοῖς·&nbsp;&nbsp; ἄνδρες Ἰουδαῖοι καὶ οἱ κατοικοῦντες Ἰερουσαλὴμ πάντες, τοῦτο ὑμῖν γνωστὸν ἔστω καὶ ἐνωτίσασθε τὰ ῥήματά μου.&nbsp;&nbsp;</span>
<span class="ver"><b>15</b></span> <span class="text">οὐ γὰρ ὡς ὑμεῖς ὑπολαμβάνετε οὗτοι μεθύουσιν, ἔστιν γὰρ ὥρα τρίτη τῆς ἡμέρας,</span>
<span class="ver"><b>16</b></span> <span class="text">ἀλλὰ τοῦτό ἐστιν τὸ εἰρημένον διὰ τοῦ προφήτου Ἰωήλ·&nbsp;&nbsp;</span>
<span class="ver"><b>17</b></span> <span class="text">καὶ ἔσται ἐν ταῖς ἐσχάταις ἡμέραις, λέγει ὁ θεός, ἐκχεῶ ἀπὸ τοῦ πνεύματός μου ἐπὶ πᾶσαν σάρκα, καὶ προφητεύσουσιν οἱ υἱοὶ ὑμῶν καὶ αἱ θυγατέρες ὑμῶν καὶ οἱ νεανίσκοι ὑμῶν ὁράσεις ὄψονται καὶ οἱ πρεσβύτεροι ὑμῶν ἐνυπνίοις ἐνυπνιασθήσονται·&nbsp;&nbsp;</span>
<span class="ver"><b>18</b></span> <span class="text">καί γε ἐπὶ τοὺς δούλους μου καὶ ἐπὶ τὰς δούλας μου ἐν ταῖς ἡμέραις ἐκείναις ἐκχεῶ ἀπὸ τοῦ πνεύματός μου, καὶ προφητεύσουσιν.&nbsp;&nbsp;</span>
<span class="ver"><b>19</b></span> <span class="text">καὶ δώσω τέρατα ἐν τῷ οὐρανῷ ἄνω καὶ σημεῖα ἐπὶ τῆς γῆς κάτω, αἷμα καὶ πῦρ καὶ ἀτμίδα καπνοῦ.&nbsp;&nbsp;</span>
<span class="ver"><b>20</b></span> <span class="text">ὁ ἥλιος μεταστραφήσεται εἰς σκότος καὶ ἡ σελήνη εἰς αἷμα, πρὶν ἢ ἐλθεῖν ἡμέραν κυρίου τὴν μεγάλην καὶ ἐπιφανῆ.&nbsp;&nbsp;</span>
<span class="ver"><b>21</b></span> <span class="text">καὶ ἔσται πᾶς ὃς ἂν ἐπικαλέσηται τὸ ὄνομα κυρίου σωθήσεται.&nbsp;&nbsp;</span>
<span class="ver"><b>22</b></span> <span class="text">Ἄνδρες Ἰσραηλεῖται, ἀκούσατε τοὺς λόγους τούτους·&nbsp;&nbsp; Ἰησοῦν τὸν Ναζωραῖον, ἄνδρα ἀποδεδειγμένον ἀπὸ τοῦ θεοῦ εἰς ὑμᾶς δυνάμεσιν καὶ τέρασιν καὶ σημείοις οἷς ἐποίησεν δι᾽ αὐτοῦ ὁ θεὸς ἐν μέσῳ ὑμῶν καθὼς αὐτοὶ οἴδατε,</span>
<span class="ver"><b>23</b></span> <span class="text">τοῦτον τῇ ὡρισμένῃ βουλῇ καὶ προγνώσει τοῦ θεοῦ ἔκδοτον διὰ χειρὸς ἀνόμων προσπήξαντες ἀνείλατε,</span>
<span class="ver"><b>24</b></span> <span class="text">ὃν ὁ θεὸς ἀνέστησεν λύσας τὰς ὠδῖνας τοῦ θανάτου, καθότι οὐκ ἦν δυνατὸν κρατεῖσθαι αὐτὸν ὑπ᾽ αὐτοῦ.&nbsp;&nbsp;</span>
<span class="ver"><b>25</b></span> <span class="text">Δαυὶδ γὰρ λέγει εἰς αὐτόν·&nbsp;&nbsp; προορώμην τὸν κύριον ἐνώπιόν μου διὰ παντός, ὅτι ἐκ δεξιῶν μού ἐστιν ἵνα μὴ σαλευθῶ.&nbsp;&nbsp;</span>
<span class="ver"><b>26</b></span> <span class="text">διὰ τοῦτο ηὐφράνθη ἡ καρδία μου καὶ ἠγαλλιάσατο ἡ γλῶσσά μου, ἔτι δὲ καὶ ἡ σάρξ μου κατασκηνώσει ἐπ᾽ ἐλπίδι,</span>
<span class="ver"><b>27</b></span> <span class="text">ὅτι οὐκ ἐνκαταλείψεις τὴν ψυχήν μου εἰς ᾅδην οὐδὲ δώσεις τὸν ὅσιόν σου ἰδεῖν διαφθοράν.&nbsp;&nbsp;</span>
<span class="ver"><b>28</b></span> <span class="text">ἐγνώρισάς μοι ὁδοὺς ζωῆς, πληρώσεις με εὐφροσύνης μετὰ τοῦ προσώπου σου.&nbsp;&nbsp;</span>
<span class="ver"><b>29</b></span> <span class="text">Ἄνδρες ἀδελφοί, ἐξὸν εἰπεῖν μετὰ παρρησίας πρὸς ὑμᾶς περὶ τοῦ πατριάρχου Δαυὶδ ὅτι καὶ ἐτελεύτησεν καὶ ἐτάφη, καὶ τὸ μνῆμα αὐτοῦ ἔστιν ἐν ἡμῖν ἄχρι τῆς ἡμέρας ταύτης.&nbsp;&nbsp;</span>
<span class="ver"><b>30</b></span> <span class="text">προφήτης οὖν ὑπάρχων καὶ εἰδὼς ὅτι ὅρκῳ ὤμοσεν αὐτῷ ὁ θεὸς ἐκ καρποῦ τῆς ὀσφύος αὐτοῦ καθίσαι ἐπὶ τὸν θρόνον αὐτοῦ,</span>
<span class="ver"><b>31</b></span> <span class="text">προϊδὼν ἐλάλησεν περὶ τῆς ἀναστάσεως τοῦ Χριστοῦ ὅτι οὔτε ἐνκατελείφθη εἰς ᾅδην οὔτε ἡ σὰρξ αὐτοῦ εἶδεν διαφθοράν.&nbsp;&nbsp;</span>
<span class="ver"><b>32</b></span> <span class="text">τοῦτον τὸν Ἰησοῦν ἀνέστησεν ὁ θεός, οὗ πάντες ἡμεῖς ἐσμεν μάρτυρες·&nbsp;&nbsp;</span>
<span class="ver"><b>33</b></span> <span class="text">τῇ δεξιᾷ οὖν τοῦ θεοῦ ὑψωθείς, τήν τε ἐπαγγελίαν τοῦ πνεύματος τοῦ ἁγίου λαβὼν παρὰ τοῦ πατρός, ἐξέχεεν τοῦτο ὃ ὑμεῖς καὶ βλέπετε καὶ ἀκούετε.&nbsp;&nbsp;</span>
<span class="ver"><b>34</b></span> <span class="text">οὐ γὰρ Δαυὶδ ἀνέβη εἰς τοὺς οὐρανούς, λέγει δὲ αὐτός·&nbsp;&nbsp; εἶπεν κύριος τῷ κυρίῳ μου·&nbsp;&nbsp; κάθου ἐκ δεξιῶν μου,</span>
<span class="ver"><b>35</b></span> <span class="text">ἕως ἂν θῶ τοὺς ἐχθρούς σου ὑποπόδιον τῶν ποδῶν σου.&nbsp;&nbsp;</span>
<span class="ver"><b>36</b></span> <span class="text">ἀσφαλῶς οὖν γινωσκέτω πᾶς οἶκος Ἰσραὴλ ὅτι καὶ κύριον αὐτὸν καὶ χριστὸν ἐποίησεν ὁ θεός, τοῦτον τὸν Ἰησοῦν ὃν ὑμεῖς ἐσταυρώσατε.&nbsp;&nbsp;</span>
<span class="ver"><b>37</b></span> <span class="text">Ἀκούσαντες δὲ κατενύγησαν τὴν καρδίαν εἶπόν τε πρὸς τὸν Πέτρον καὶ τοὺς λοιποὺς ἀποστόλους·&nbsp;&nbsp; τί ποιήσωμεν, ἄνδρες ἀδελφοί;&nbsp;&nbsp;</span>
<span class="ver"><b>38</b></span> <span class="text">Πέτρος δὲ πρὸς αὐτούς·&nbsp;&nbsp; μετανοήσατε, φησίν, καὶ βαπτισθήτω ἕκαστος ὑμῶν ἐπὶ τῷ ὀνόματι Ἰησοῦ Χριστοῦ εἰς ἄφεσιν τῶν ἁμαρτιῶν ὑμῶν καὶ λήμψεσθε τὴν δωρεὰν τοῦ ἁγίου πνεύματος.&nbsp;&nbsp;</span>
<span class="ver"><b>39</b></span> <span class="text">ὑμῖν γάρ ἐστιν ἡ ἐπαγγελία καὶ τοῖς τέκνοις ὑμῶν καὶ πᾶσιν τοῖς εἰς μακράν, ὅσους ἂν προσκαλέσηται κύριος ὁ θεὸς ἡμῶν.&nbsp;&nbsp;</span>
<span class="ver"><b>40</b></span> <span class="text">ἑτέροις τε λόγοις πλείοσιν διεμαρτύρατο καὶ παρεκάλει αὐτοὺς λέγων·&nbsp;&nbsp; σώθητε ἀπὸ τῆς γενεᾶς τῆς σκολιᾶς ταύτης.&nbsp;&nbsp;</span>
<span class="ver"><b>41</b></span> <span class="text">οἱ μὲν οὖν ἀποδεξάμενοι τὸν λόγον αὐτοῦ ἐβαπτίσθησαν καὶ προσετέθησαν ἐν τῇ ἡμέρᾳ ἐκείνῃ ψυχαὶ ὡσεὶ τρισχίλιαι.&nbsp;&nbsp;</span>
<span class="ver"><b>42</b></span> <span class="text">Ἦσαν δὲ προσκαρτεροῦντες τῇ διδαχῇ τῶν ἀποστόλων καὶ τῇ κοινωνίᾳ, τῇ κλάσει τοῦ ἄρτου καὶ ταῖς προσευχαῖς.&nbsp;&nbsp;</span>
<span class="ver"><b>43</b></span> <span class="text">ἐγίνετο δὲ πάσῃ ψυχῇ φόβος, πολλά τε τέρατα καὶ σημεῖα διὰ τῶν ἀποστόλων ἐγίνετο.&nbsp;&nbsp;</span>
<span class="ver"><b>44</b></span> <span class="text">πάντες δὲ οἱ πιστεύοντες ἦσαν ἐπὶ τὸ αὐτὸ καὶ εἶχον ἅπαντα κοινὰ</span>
<span class="ver"><b>45</b></span> <span class="text">καὶ τὰ κτήματα καὶ τὰς ὑπάρξεις ἐπίπρασκον καὶ διεμέριζον αὐτὰ πᾶσιν καθότι ἄν τις χρείαν εἶχεν·&nbsp;&nbsp;</span>
<span class="ver"><b>46</b></span> <span class="text">καθ᾽ ἡμέραν τε προσκαρτεροῦντες ὁμοθυμαδὸν ἐν τῷ ἱερῷ, κλῶντές τε κατ᾽ οἶκον ἄρτον, μετελάμβανον τροφῆς ἐν ἀγαλλιάσει καὶ ἀφελότητι καρδίας</span>
<span class="ver"><b>47</b></span> <span class="text">αἰνοῦντες τὸν θεὸν καὶ ἔχοντες χάριν πρὸς ὅλον τὸν λαόν.&nbsp;&nbsp; ὁ δὲ κύριος προσετίθει τοὺς σῳζομένους καθ᾽ ἡμέραν ἐπὶ τὸ αὐτό.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;3</div>
<span class="ver"><b>1</b></span> <span class="text">Πέτρος δὲ καὶ Ἰωάννης ἀνέβαινον εἰς τὸ ἱερὸν ἐπὶ τὴν ὥραν τῆς προσευχῆς τὴν ἐνάτην.&nbsp;&nbsp;</span>
<span class="ver"><b>2</b></span> <span class="text">καί τις ἀνὴρ χωλὸς ἐκ κοιλίας μητρὸς αὐτοῦ ὑπάρχων ἐβαστάζετο, ὃν ἐτίθουν καθ᾽ ἡμέραν πρὸς τὴν θύραν τοῦ ἱεροῦ τὴν λεγομένην Ὡραίαν τοῦ αἰτεῖν ἐλεημοσύνην παρὰ τῶν εἰσπορευομένων εἰς τὸ ἱερόν·&nbsp;&nbsp;</span>
<span class="ver"><b>3</b></span> <span class="text">ὃς ἰδὼν Πέτρον καὶ Ἰωάννην μέλλοντας εἰσιέναι εἰς τὸ ἱερόν, ἠρώτα ἐλεημοσύνην λαβεῖν.&nbsp;&nbsp;</span>
<span class="ver"><b>4</b></span> <span class="text">ἀτενίσας δὲ Πέτρος εἰς αὐτὸν σὺν τῷ Ἰωάννῃ εἶπεν·&nbsp;&nbsp; βλέψον εἰς ἡμᾶς.&nbsp;&nbsp;</span>
<span class="ver"><b>5</b></span> <span class="text">ὁ δὲ ἐπεῖχεν αὐτοῖς προσδοκῶν τι παρ᾽ αὐτῶν λαβεῖν.&nbsp;&nbsp;</span>
<span class="ver"><b>6</b></span> <span class="text">εἶπεν δὲ Πέτρος·&nbsp;&nbsp; ἀργύριον καὶ χρυσίον οὐχ ὑπάρχει μοι, ὃ δὲ ἔχω τοῦτό σοι δίδωμι·&nbsp;&nbsp; ἐν τῷ ὀνόματι Ἰησοῦ Χριστοῦ τοῦ Ναζωραίου περιπάτει.&nbsp;&nbsp;</span>
<span class="ver"><b>7</b></span> <span class="text">καὶ πιάσας αὐτὸν τῆς δεξιᾶς χειρὸς ἤγειρεν αὐτόν·&nbsp;&nbsp; παραχρῆμα δὲ ἐστερεώθησαν αἱ βάσεις αὐτοῦ καὶ τὰ σφυδρά,</span>
<span class="ver"><b>8</b></span> <span class="text">καὶ ἐξαλλόμενος ἔστη καὶ περιεπάτει καὶ εἰσῆλθεν σὺν αὐτοῖς εἰς τὸ ἱερὸν περιπατῶν καὶ ἁλλόμενος καὶ αἰνῶν τὸν θεόν.&nbsp;&nbsp;</span>
<span class="ver"><b>9</b></span> <span class="text">καὶ εἶδεν πᾶς ὁ λαὸς αὐτὸν περιπατοῦντα καὶ αἰνοῦντα τὸν θεόν·&nbsp;&nbsp;</span>
<span class="ver"><b>10</b></span> <span class="text">ἐπεγίνωσκον δὲ αὐτὸν ὅτι αὐτὸς ἦν ὁ πρὸς τὴν ἐλεημοσύνην καθήμενος ἐπὶ τῇ ὡραίᾳ πύλῃ τοῦ ἱεροῦ καὶ ἐπλήσθησαν θάμβους καὶ ἐκστάσεως ἐπὶ τῷ συμβεβηκότι αὐτῷ.&nbsp;&nbsp;</span>
<span class="ver"><b>11</b></span> <span class="text">Κρατοῦντος δὲ αὐτοῦ τὸν Πέτρον καὶ τὸν Ἰωάννην συνέδραμεν πᾶς ὁ λαὸς πρὸς αὐτοὺς ἐπὶ τῇ στοᾷ τῇ καλουμένῃ Σολομῶντος ἔκθαμβοι.&nbsp;&nbsp;</span>
<span class="ver"><b>12</b></span> <span class="text">ἰδὼν δὲ ὁ Πέτρος ἀπεκρίνατο πρὸς τὸν λαόν·&nbsp;&nbsp; ἄνδρες Ἰσραηλεῖται, τί θαυμάζετε ἐπὶ τούτῳ ἢ ἡμῖν τί ἀτενίζετε ὡς ἰδίᾳ δυνάμει ἢ εὐσεβείᾳ πεποιηκόσιν τοῦ περιπατεῖν αὐτόν;&nbsp;&nbsp;</span>
<span class="ver"><b>13</b></span> <span class="text">ὁ θεὸς Ἀβραὰμ καὶ θεὸς Ἰσαὰκ καὶ θεὸς Ἰακώβ, ὁ θεὸς τῶν πατέρων ἡμῶν, ἐδόξασεν τὸν παῖδα αὐτοῦ Ἰησοῦν ὃν ὑμεῖς μὲν παρεδώκατε καὶ ἠρνήσασθε κατὰ πρόσωπον Πειλάτου, κρίναντος ἐκείνου ἀπολύειν·&nbsp;&nbsp;</span>
<span class="ver"><b>14</b></span> <span class="text">ὑμεῖς δὲ τὸν ἅγιον καὶ δίκαιον ἠρνήσασθε καὶ ᾐτήσασθε ἄνδρα φονέα χαρισθῆναι ὑμῖν,</span>
<span class="ver"><b>15</b></span> <span class="text">τὸν δὲ ἀρχηγὸν τῆς ζωῆς ἀπεκτείνατε ὃν ὁ θεὸς ἤγειρεν ἐκ νεκρῶν, οὗ ἡμεῖς μάρτυρές ἐσμεν.&nbsp;&nbsp;</span>
<span class="ver"><b>16</b></span> <span class="text">καὶ ἐπὶ τῇ πίστει τοῦ ὀνόματος αὐτοῦ τοῦτον ὃν θεωρεῖτε καὶ οἴδατε, ἐστερέωσεν τὸ ὄνομα αὐτοῦ, καὶ ἡ πίστις ἡ δι᾽ αὐτοῦ ἔδωκεν αὐτῷ τὴν ὁλοκληρίαν ταύτην ἀπέναντι πάντων ὑμῶν.&nbsp;&nbsp;</span>
<span class="ver"><b>17</b></span> <span class="text">Καὶ νῦν, ἀδελφοί, οἶδα ὅτι κατὰ ἄγνοιαν ἐπράξατε ὥσπερ καὶ οἱ ἄρχοντες ὑμῶν·&nbsp;&nbsp;</span>
<span class="ver"><b>18</b></span> <span class="text">ὁ δὲ θεός, ἃ προκατήγγειλεν διὰ στόματος πάντων τῶν προφητῶν παθεῖν τὸν χριστὸν αὐτοῦ, ἐπλήρωσεν οὕτως.&nbsp;&nbsp;</span>
<span class="ver"><b>19</b></span> <span class="text">μετανοήσατε οὖν καὶ ἐπιστρέψατε πρὸς τὸ ἐξαλειφθῆναι ὑμῶν τὰς ἁμαρτίας,</span>
<span class="ver"><b>20</b></span> <span class="text">ὅπως ἂν ἔλθωσιν καιροὶ ἀναψύξεως ἀπὸ προσώπου τοῦ κυρίου καὶ ἀποστείλῃ τὸν προκεχειρισμένον ὑμῖν χριστὸν Ἰησοῦν,</span>
<span class="ver"><b>21</b></span> <span class="text">ὃν δεῖ οὐρανὸν μὲν δέξασθαι ἄχρι χρόνων ἀποκαταστάσεως πάντων ὧν ἐλάλησεν ὁ θεὸς διὰ στόματος τῶν ἁγίων ἀπ᾽ αἰῶνος αὐτοῦ προφητῶν.&nbsp;&nbsp;</span>
<span class="ver"><b>22</b></span> <span class="text">Μωϋσῆς μὲν εἶπεν ὅτι προφήτην ὑμῖν ἀναστήσει κύριος ὁ θεὸς ἐκ τῶν ἀδελφῶν ὑμῶν ὡς ἐμέ·&nbsp;&nbsp; αὐτοῦ ἀκούσεσθε κατὰ πάντα ὅσα ἂν λαλήσῃ πρὸς ὑμᾶς.&nbsp;&nbsp;</span>
<span class="ver"><b>23</b></span> <span class="text">ἔσται δὲ πᾶσα ψυχὴ ἥτις ἐὰν μὴ ἀκούσῃ τοῦ προφήτου ἐκείνου ἐξολεθρευθήσεται ἐκ τοῦ λαοῦ.&nbsp;&nbsp;</span>
<span class="ver"><b>24</b></span> <span class="text">καὶ πάντες δὲ οἱ προφῆται ἀπὸ Σαμουὴλ καὶ τῶν καθεξῆς ὅσοι ἐλάλησαν καὶ κατήγγειλαν τὰς ἡμέρας ταύτας.&nbsp;&nbsp;</span>
<span class="ver"><b>25</b></span> <span class="text">ὑμεῖς ἐστε οἱ υἱοὶ τῶν προφητῶν καὶ τῆς διαθήκης ἧς διέθετο ὁ θεὸς πρὸς τοὺς πατέρας ὑμῶν λέγων πρὸς Ἀβραάμ·&nbsp;&nbsp; καὶ ἐν τῷ σπέρματί σου ἐνευλογηθήσονται πᾶσαι αἱ πατριαὶ τῆς γῆς.&nbsp;&nbsp;</span>
<span class="ver"><b>26</b></span> <span class="text">ὑμῖν πρῶτον ἀναστήσας ὁ θεὸς τὸν παῖδα αὐτοῦ ἀπέστειλεν αὐτὸν εὐλογοῦντα ὑμᾶς ἐν τῷ ἀποστρέφειν ἕκαστον ἀπὸ τῶν πονηριῶν ὑμῶν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;4</div>
<span class="ver"><b>1</b></span> <span class="text">Λαλούντων δὲ αὐτῶν πρὸς τὸν λαὸν ἐπέστησαν αὐτοῖς οἱ ἱερεῖς καὶ ὁ στρατηγὸς τοῦ ἱεροῦ καὶ οἱ Σαδδουκαῖοι,</span>
<span class="ver"><b>2</b></span> <span class="text">διαπονούμενοι διὰ τὸ διδάσκειν αὐτοὺς τὸν λαὸν καὶ καταγγέλλειν ἐν τῷ Ἰησοῦ τὴν ἀνάστασιν τὴν ἐκ νεκρῶν,</span>
<span class="ver"><b>3</b></span> <span class="text">καὶ ἐπέβαλον αὐτοῖς τὰς χεῖρας καὶ ἔθεντο εἰς τήρησιν εἰς τὴν αὔριον·&nbsp;&nbsp; ἦν γὰρ ἑσπέρα ἤδη.&nbsp;&nbsp;</span>
<span class="ver"><b>4</b></span> <span class="text">πολλοὶ δὲ τῶν ἀκουσάντων τὸν λόγον ἐπίστευσαν καὶ ἐγενήθη ἀριθμὸς τῶν ἀνδρῶν ὡς χιλιάδες πέντε.&nbsp;&nbsp;</span>
<span class="ver"><b>5</b></span> <span class="text">Ἐγένετο δὲ ἐπὶ τὴν αὔριον συναχθῆναι αὐτῶν τοὺς ἄρχοντας καὶ τοὺς πρεσβυτέρους καὶ τοὺς γραμματεῖς ἐν Ἰερουσαλήμ,</span>
<span class="ver"><b>6</b></span> <span class="text">καὶ Ἅννας ὁ ἀρχιερεὺς καὶ Καϊάφας καὶ Ἰωάννης καὶ Ἀλέξανδρος καὶ ὅσοι ἦσαν ἐκ γένους ἀρχιερατικοῦ,</span>
<span class="ver"><b>7</b></span> <span class="text">καὶ στήσαντες αὐτοὺς ἐν τῷ μέσῳ ἐπυνθάνοντο·&nbsp;&nbsp; ἐν ποίᾳ δυνάμει ἢ ἐν ποίῳ ὀνόματι ἐποιήσατε τοῦτο ὑμεῖς;&nbsp;&nbsp;</span>
<span class="ver"><b>8</b></span> <span class="text">Τότε Πέτρος πλησθεὶς πνεύματος ἁγίου εἶπεν πρὸς αὐτούς·&nbsp;&nbsp; ἄρχοντες τοῦ λαοῦ καὶ πρεσβύτεροι,</span>
<span class="ver"><b>9</b></span> <span class="text">εἰ ἡμεῖς σήμερον ἀνακρινόμεθα ἐπὶ εὐεργεσίᾳ ἀνθρώπου ἀσθενοῦς ἐν τίνι οὗτος σέσωσται,</span>
<span class="ver"><b>10</b></span> <span class="text">γνωστὸν ἔστω πᾶσιν ὑμῖν καὶ παντὶ τῷ λαῷ Ἰσραὴλ ὅτι ἐν τῷ ὀνόματι Ἰησοῦ Χριστοῦ τοῦ Ναζωραίου ὃν ὑμεῖς ἐσταυρώσατε, ὃν ὁ θεὸς ἤγειρεν ἐκ νεκρῶν, ἐν τούτῳ οὗτος παρέστηκεν ἐνώπιον ὑμῶν ὑγιής.&nbsp;&nbsp;</span>
<span class="ver"><b>11</b></span> <span class="text">οὗτός ἐστιν ὁ λίθος, ὁ ἐξουθενηθεὶς ὑφ᾽ ὑμῶν τῶν οἰκοδόμων, ὁ γενόμενος εἰς κεφαλὴν γωνίας.&nbsp;&nbsp;</span>
<span class="ver"><b>12</b></span> <span class="text">καὶ οὐκ ἔστιν ἐν ἄλλῳ οὐδενὶ ἡ σωτηρία, οὐδὲ γὰρ ὄνομά ἐστιν ἕτερον ὑπὸ τὸν οὐρανὸν τὸ δεδομένον ἐν ἀνθρώποις ἐν ᾧ δεῖ σωθῆναι ἡμᾶς.&nbsp;&nbsp;</span>
<span class="ver"><b>13</b></span> <span class="text">Θεωροῦντες δὲ τὴν τοῦ Πέτρου παρρησίαν καὶ Ἰωάννου καὶ καταλαβόμενοι ὅτι ἄνθρωποι ἀγράμματοί εἰσιν καὶ ἰδιῶται, ἐθαύμαζον ἐπεγίνωσκόν τε αὐτοὺς ὅτι σὺν τῷ Ἰησοῦ ἦσαν,</span>
<span class="ver"><b>14</b></span> <span class="text">τόν τε ἄνθρωπον βλέποντες σὺν αὐτοῖς ἑστῶτα τὸν τεθεραπευμένον οὐδὲν εἶχον ἀντειπεῖν.&nbsp;&nbsp;</span>
<span class="ver"><b>15</b></span> <span class="text">κελεύσαντες δὲ αὐτοὺς ἔξω τοῦ συνεδρίου ἀπελθεῖν συνέβαλλον πρὸς ἀλλήλους</span>
<span class="ver"><b>16</b></span> <span class="text">λέγοντες·&nbsp;&nbsp; τί ποιήσωμεν τοῖς ἀνθρώποις τούτοις;&nbsp;&nbsp; ὅτι μὲν γὰρ γνωστὸν σημεῖον γέγονεν δι᾽ αὐτῶν πᾶσιν τοῖς κατοικοῦσιν Ἰερουσαλὴμ φανερὸν καὶ οὐ δυνάμεθα ἀρνεῖσθαι·&nbsp;&nbsp;</span>
<span class="ver"><b>17</b></span> <span class="text">ἀλλ᾽ ἵνα μὴ ἐπὶ πλεῖον διανεμηθῇ εἰς τὸν λαὸν ἀπειλησώμεθα αὐτοῖς μηκέτι λαλεῖν ἐπὶ τῷ ὀνόματι τούτῳ μηδενὶ ἀνθρώπων.&nbsp;&nbsp;</span>
<span class="ver"><b>18</b></span> <span class="text">Καὶ καλέσαντες αὐτοὺς παρήγγειλαν τὸ καθόλου μὴ φθέγγεσθαι μηδὲ διδάσκειν ἐπὶ τῷ ὀνόματι τοῦ Ἰησοῦ.&nbsp;&nbsp;</span>
<span class="ver"><b>19</b></span> <span class="text">ὁ δὲ Πέτρος καὶ Ἰωάννης ἀποκριθέντες εἶπον πρὸς αὐτούς·&nbsp;&nbsp; εἰ δίκαιόν ἐστιν ἐνώπιον τοῦ θεοῦ ὑμῶν ἀκούειν μᾶλλον ἢ τοῦ θεοῦ, κρίνατε·&nbsp;&nbsp;</span>
<span class="ver"><b>20</b></span> <span class="text">οὐ δυνάμεθα γὰρ ἡμεῖς ἃ εἴδαμεν καὶ ἠκούσαμεν μὴ λαλεῖν.&nbsp;&nbsp;</span>
<span class="ver"><b>21</b></span> <span class="text">οἱ δὲ προσαπειλησάμενοι ἀπέλυσαν αὐτούς, μηδὲν εὑρίσκοντες τὸ πῶς κολάσωνται αὐτούς, διὰ τὸν λαόν, ὅτι πάντες ἐδόξαζον τὸν θεὸν ἐπὶ τῷ γεγονότι·&nbsp;&nbsp;</span>
<span class="ver"><b>22</b></span> <span class="text">ἐτῶν γὰρ ἦν πλειόνων τεσσεράκοντα ὁ ἄνθρωπος ἐφ᾽ ὃν γεγόνει τὸ σημεῖον τοῦτο τῆς ἰάσεως.&nbsp;&nbsp;</span>
<span class="ver"><b>23</b></span> <span class="text">Ἀπολυθέντες δὲ ἦλθον πρὸς τοὺς ἰδίους καὶ ἀπήγγειλαν ὅσα πρὸς αὐτοὺς οἱ ἀρχιερεῖς καὶ οἱ πρεσβύτεροι εἶπαν.&nbsp;&nbsp;</span>
<span class="ver"><b>24</b></span> <span class="text">οἱ δὲ ἀκούσαντες ὁμοθυμαδὸν ἦραν φωνὴν πρὸς τὸν θεὸν καὶ εἶπαν·&nbsp;&nbsp; δέσποτα, σὺ ὁ ποιήσας τὸν οὐρανὸν καὶ τὴν γῆν καὶ τὴν θάλασσαν καὶ πάντα τὰ ἐν αὐτοῖς,</span>
<span class="ver"><b>25</b></span> <span class="text">ὁ τοῦ πατρὸς ἡμῶν διὰ πνεύματος ἁγίου στόματος Δαυὶδ παιδός σου εἰπών·&nbsp;&nbsp; ἱνατί ἐφρύαξαν ἔθνη καὶ λαοὶ ἐμελέτησαν κενά;&nbsp;&nbsp;</span>
<span class="ver"><b>26</b></span> <span class="text">παρέστησαν οἱ βασιλεῖς τῆς γῆς καὶ οἱ ἄρχοντες συνήχθησαν ἐπὶ τὸ αὐτὸ κατὰ τοῦ κυρίου καὶ κατὰ τοῦ χριστοῦ αὐτοῦ.&nbsp;&nbsp;</span>
<span class="ver"><b>27</b></span> <span class="text">συνήχθησαν γὰρ ἐπ᾽ ἀληθείας ἐν τῇ πόλει ταύτῃ ἐπὶ τὸν ἅγιον παῖδά σου Ἰησοῦν ὃν ἔχρισας, Ἡρῴδης τε καὶ Πόντιος Πειλᾶτος σὺν ἔθνεσιν καὶ λαοῖς Ἰσραήλ,</span>
<span class="ver"><b>28</b></span> <span class="text">ποιῆσαι ὅσα ἡ χείρ σου καὶ ἡ βουλή σου προώρισεν γενέσθαι.&nbsp;&nbsp;</span>
<span class="ver"><b>29</b></span> <span class="text">καὶ τὰ νῦν, κύριε, ἔπιδε ἐπὶ τὰς ἀπειλὰς αὐτῶν καὶ δὸς τοῖς δούλοις σου μετὰ παρρησίας πάσης λαλεῖν τὸν λόγον σου,</span>
<span class="ver"><b>30</b></span> <span class="text">ἐν τῷ τὴν χεῖρά σου ἐκτείνειν σε εἰς ἴασιν καὶ σημεῖα καὶ τέρατα γίνεσθαι διὰ τοῦ ὀνόματος τοῦ ἁγίου παιδός σου Ἰησοῦ.&nbsp;&nbsp;</span>
<span class="ver"><b>31</b></span> <span class="text">καὶ δεηθέντων αὐτῶν ἐσαλεύθη ὁ τόπος ἐν ᾧ ἦσαν συνηγμένοι, καὶ ἐπλήσθησαν ἅπαντες τοῦ ἁγίου πνεύματος καὶ ἐλάλουν τὸν λόγον τοῦ θεοῦ μετὰ παρρησίας.&nbsp;&nbsp;</span>
<span class="ver"><b>32</b></span> <span class="text">Τοῦ δὲ πλήθους τῶν πιστευσάντων ἦν καρδία καὶ ψυχὴ μία, καὶ οὐδὲ εἷς τι τῶν ὑπαρχόντων αὐτῷ ἔλεγεν ἴδιον εἶναι ἀλλ᾽ ἦν αὐτοῖς πάντα κοινά.&nbsp;&nbsp;</span>
<span class="ver"><b>33</b></span> <span class="text">καὶ δυνάμει μεγάλῃ ἀπεδίδουν τὸ μαρτύριον οἱ ἀπόστολοι τῆς ἀναστάσεως τοῦ κυρίου Ἰησοῦ, χάρις τε μεγάλη ἦν ἐπὶ πάντας αὐτούς.&nbsp;&nbsp;</span>
<span class="ver"><b>34</b></span> <span class="text">οὐδὲ γὰρ ἐνδεής τις ἦν ἐν αὐτοῖς·&nbsp;&nbsp; ὅσοι γὰρ κτήτορες χωρίων ἢ οἰκιῶν ὑπῆρχον, πωλοῦντες ἔφερον τὰς τιμὰς τῶν πιπρασκομένων</span>
<span class="ver"><b>35</b></span> <span class="text">καὶ ἐτίθουν παρὰ τοὺς πόδας τῶν ἀποστόλων, διεδίδετο δὲ ἑκάστῳ καθότι ἄν τις χρείαν εἶχεν.&nbsp;&nbsp;</span>
<span class="ver"><b>36</b></span> <span class="text">Ἰωσὴφ δὲ ὁ ἐπικληθεὶς Βαρναβᾶς ἀπὸ τῶν ἀποστόλων, ὅ ἐστιν μεθερμηνευόμενον υἱὸς παρακλήσεως, Λευείτης, Κύπριος τῷ γένει,</span>
<span class="ver"><b>37</b></span> <span class="text">ὑπάρχοντος αὐτῷ ἀγροῦ πωλήσας ἤνεγκεν τὸ χρῆμα καὶ ἔθηκεν παρὰ τοὺς πόδας τῶν ἀποστόλων.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;5</div>
<span class="ver"><b>1</b></span> <span class="text">Ἀνὴρ δέ τις Ἁνανίας ὀνόματι σὺν Σαπφείρῃ τῇ γυναικὶ αὐτοῦ ἐπώλησεν κτῆμα</span>
<span class="ver"><b>2</b></span> <span class="text">καὶ ἐνοσφίσατο ἀπὸ τῆς τιμῆς, συνειδυίης καὶ τῆς γυναικός, καὶ ἐνέγκας μέρος τι παρὰ τοὺς πόδας τῶν ἀποστόλων ἔθηκεν.&nbsp;&nbsp;</span>
<span class="ver"><b>3</b></span> <span class="text">εἶπεν δὲ ὁ Πέτρος·&nbsp;&nbsp; Ἁνανία, διὰ τί ἐπλήρωσεν ὁ σατανᾶς τὴν καρδίαν σου, ψεύσασθαί σε τὸ πνεῦμα τὸ ἅγιον καὶ νοσφίσασθαι ἀπὸ τῆς τιμῆς τοῦ χωρίου;&nbsp;&nbsp;</span>
<span class="ver"><b>4</b></span> <span class="text">οὐχὶ μένον σοὶ ἔμενεν καὶ πραθὲν ἐν τῇ σῇ ἐξουσίᾳ ὑπῆρχεν;&nbsp;&nbsp; τί ὅτι ἔθου ἐν τῇ καρδίᾳ σου τὸ πρᾶγμα τοῦτο;&nbsp;&nbsp; οὐκ ἐψεύσω ἀνθρώποις ἀλλὰ τῷ θεῷ.&nbsp;&nbsp;</span>
<span class="ver"><b>5</b></span> <span class="text">ἀκούων δὲ ὁ Ἁνανίας τοὺς λόγους τούτους πεσὼν ἐξέψυξεν, καὶ ἐγένετο φόβος μέγας ἐπὶ πάντας τοὺς ἀκούοντας.&nbsp;&nbsp;</span>
<span class="ver"><b>6</b></span> <span class="text">ἀναστάντες δὲ οἱ νεώτεροι συνέστειλαν αὐτὸν καὶ ἐξενέγκαντες ἔθαψαν.&nbsp;&nbsp;</span>
<span class="ver"><b>7</b></span> <span class="text">Ἐγένετο δὲ ὡς ὡρῶν τριῶν διάστημα καὶ ἡ γυνὴ αὐτοῦ μὴ εἰδυῖα τὸ γεγονὸς εἰσῆλθεν.&nbsp;&nbsp;</span>
<span class="ver"><b>8</b></span> <span class="text">ἀπεκρίθη δὲ πρὸς αὐτὴν Πέτρος·&nbsp;&nbsp; εἰπέ μοι, εἰ τοσούτου τὸ χωρίον ἀπέδοσθε;&nbsp;&nbsp; ἡ δὲ εἶπεν·&nbsp;&nbsp; ναί, τοσούτου.&nbsp;&nbsp;</span>
<span class="ver"><b>9</b></span> <span class="text">ὁ δὲ Πέτρος πρὸς αὐτήν·&nbsp;&nbsp; τί ὅτι συνεφωνήθη ὑμῖν πειράσαι τὸ πνεῦμα κυρίου;&nbsp;&nbsp; ἰδοὺ οἱ πόδες τῶν θαψάντων τὸν ἄνδρα σου ἐπὶ τῇ θύρᾳ καὶ ἐξοίσουσίν σε.&nbsp;&nbsp;</span>
<span class="ver"><b>10</b></span> <span class="text">ἔπεσεν δὲ παραχρῆμα πρὸς τοὺς πόδας αὐτοῦ καὶ ἐξέψυξεν·&nbsp;&nbsp; εἰσελθόντες δὲ οἱ νεανίσκοι εὗρον αὐτὴν νεκρὰν καὶ ἐξενέγκαντες ἔθαψαν πρὸς τὸν ἄνδρα αὐτῆς,</span>
<span class="ver"><b>11</b></span> <span class="text">καὶ ἐγένετο φόβος μέγας ἐφ᾽ ὅλην τὴν ἐκκλησίαν καὶ ἐπὶ πάντας τοὺς ἀκούοντας ταῦτα.&nbsp;&nbsp;</span>
<span class="ver"><b>12</b></span> <span class="text">Διὰ δὲ τῶν χειρῶν τῶν ἀποστόλων ἐγίνετο σημεῖα καὶ τέρατα πολλὰ ἐν τῷ λαῷ.&nbsp;&nbsp; καὶ ἦσαν ὁμοθυμαδὸν πάντες ἐν τῇ στοᾷ Σολομῶντος,</span>
<span class="ver"><b>13</b></span> <span class="text">τῶν δὲ λοιπῶν οὐδεὶς ἐτόλμα κολλᾶσθαι αὐτοῖς, ἀλλ᾽ ἐμεγάλυνεν αὐτοὺς ὁ λαός.&nbsp;&nbsp;</span>
<span class="ver"><b>14</b></span> <span class="text">μᾶλλον δὲ προσετίθεντο πιστεύοντες τῷ κυρίῳ, πλήθη ἀνδρῶν τε καὶ γυναικῶν,</span>
<span class="ver"><b>15</b></span> <span class="text">ὥστε καὶ εἰς τὰς πλατείας ἐκφέρειν τοὺς ἀσθενεῖς καὶ τιθέναι ἐπὶ κλιναρίων καὶ κραβάττων, ἵνα ἐρχομένου Πέτρου κἂν ἡ σκιὰ ἐπισκιάσῃ τινὶ αὐτῶν.&nbsp;&nbsp;</span>
<span class="ver"><b>16</b></span> <span class="text">συνήρχετο δὲ καὶ τὸ πλῆθος τῶν πέριξ πόλεων Ἰερουσαλὴμ φέροντες ἀσθενεῖς καὶ ὀχλουμένους ὑπὸ πνευμάτων ἀκαθάρτων, οἵτινες ἐθεραπεύοντο ἅπαντες.&nbsp;&nbsp;</span>
<span class="ver"><b>17</b></span> <span class="text">Ἀναστὰς δὲ ὁ ἀρχιερεὺς καὶ πάντες οἱ σὺν αὐτῷ, ἡ οὖσα αἵρεσις τῶν Σαδδουκαίων, ἐπλήσθησαν ζήλου</span>
<span class="ver"><b>18</b></span> <span class="text">καὶ ἐπέβαλον τὰς χεῖρας ἐπὶ τοὺς ἀποστόλους καὶ ἔθεντο αὐτοὺς ἐν τηρήσει δημοσίᾳ.&nbsp;&nbsp;</span>
<span class="ver"><b>19</b></span> <span class="text">Ἄγγελος δὲ κυρίου διὰ νυκτὸς ἤνοιξε τὰς θύρας τῆς φυλακῆς ἐξαγαγών τε αὐτοὺς εἶπεν·&nbsp;&nbsp;</span>
<span class="ver"><b>20</b></span> <span class="text">πορεύεσθε καὶ σταθέντες λαλεῖτε ἐν τῷ ἱερῷ τῷ λαῷ πάντα τὰ ῥήματα τῆς ζωῆς ταύτης.&nbsp;&nbsp;</span>
<span class="ver"><b>21</b></span> <span class="text">ἀκούσαντες δὲ εἰσῆλθον ὑπὸ τὸν ὄρθρον εἰς τὸ ἱερὸν καὶ ἐδίδασκον.&nbsp;&nbsp; Παραγενόμενος δὲ ὁ ἀρχιερεὺς καὶ οἱ σὺν αὐτῷ συνεκάλεσαν τὸ συνέδριον καὶ πᾶσαν τὴν γερουσίαν τῶν υἱῶν Ἰσραὴλ καὶ ἀπέστειλαν εἰς τὸ δεσμωτήριον ἀχθῆναι αὐτούς.&nbsp;&nbsp;</span>
<span class="ver"><b>22</b></span> <span class="text">οἱ δὲ παραγενόμενοι ὑπηρέται οὐχ εὗρον αὐτοὺς ἐν τῇ φυλακῇ·&nbsp;&nbsp; ἀναστρέψαντες δὲ ἀπήγγειλαν</span>
<span class="ver"><b>23</b></span> <span class="text">λέγοντες ὅτι τὸ δεσμωτήριον εὕρομεν κεκλεισμένον ἐν πάσῃ ἀσφαλείᾳ καὶ τοὺς φύλακας ἑστῶτας ἐπὶ τῶν θυρῶν, ἀνοίξαντες δὲ ἔσω οὐδένα εὕρομεν.&nbsp;&nbsp;</span>
<span class="ver"><b>24</b></span> <span class="text">ὡς δὲ ἤκουσαν τοὺς λόγους τούτους ὅ τε στρατηγὸς τοῦ ἱεροῦ καὶ οἱ ἀρχιερεῖς, διηπόρουν περὶ αὐτῶν τί ἂν γένοιτο τοῦτο.&nbsp;&nbsp;</span>
<span class="ver"><b>25</b></span> <span class="text">παραγενόμενος δέ τις ἀπήγγειλεν αὐτοῖς ὅτι ἰδοὺ οἱ ἄνδρες οὓς ἔθεσθε ἐν τῇ φυλακῇ εἰσὶν ἐν τῷ ἱερῷ ἑστῶτες καὶ διδάσκοντες τὸν λαόν.&nbsp;&nbsp;</span>
<span class="ver"><b>26</b></span> <span class="text">Τότε ἀπελθὼν ὁ στρατηγὸς σὺν τοῖς ὑπηρέταις ἦγεν αὐτοὺς οὐ μετὰ βίας, ἐφοβοῦντο γὰρ τὸν λαὸν μὴ λιθασθῶσιν.&nbsp;&nbsp;</span>
<span class="ver"><b>27</b></span> <span class="text">Ἀγαγόντες δὲ αὐτοὺς ἔστησαν ἐν τῷ συνεδρίῳ.&nbsp;&nbsp; καὶ ἐπηρώτησεν αὐτοὺς ὁ ἀρχιερεὺς</span>
<span class="ver"><b>28</b></span> <span class="text">λέγων·&nbsp;&nbsp; παραγγελίᾳ παρηγγείλαμεν ὑμῖν μὴ διδάσκειν ἐπὶ τῷ ὀνόματι τούτῳ, καὶ ἰδοὺ πεπληρώκατε τὴν Ἰερουσαλὴμ τῆς διδαχῆς ὑμῶν καὶ βούλεσθε ἐπαγαγεῖν ἐφ᾽ ἡμᾶς τὸ αἷμα τοῦ ἀνθρώπου τούτου.&nbsp;&nbsp;</span>
<span class="ver"><b>29</b></span> <span class="text">Ἀποκριθεὶς δὲ Πέτρος καὶ οἱ ἀπόστολοι εἶπαν·&nbsp;&nbsp; πειθαρχεῖν δεῖ θεῷ μᾶλλον ἢ ἀνθρώποις.&nbsp;&nbsp;</span>
<span class="ver"><b>30</b></span> <span class="text">ὁ θεὸς τῶν πατέρων ἡμῶν ἤγειρεν Ἰησοῦν ὃν ὑμεῖς διεχειρίσασθε κρεμάσαντες ἐπὶ ξύλου·&nbsp;&nbsp;</span>
<span class="ver"><b>31</b></span> <span class="text">τοῦτον ὁ θεὸς ἀρχηγὸν καὶ σωτῆρα ὕψωσεν τῇ δεξιᾷ αὐτοῦ τοῦ δοῦναι μετάνοιαν τῷ Ἰσραὴλ καὶ ἄφεσιν ἁμαρτιῶν.&nbsp;&nbsp;</span>
<span class="ver"><b>32</b></span> <span class="text">καὶ ἡμεῖς ἐσμεν μάρτυρες τῶν ῥημάτων τούτων καὶ τὸ πνεῦμα τὸ ἅγιον ὃ ἔδωκεν ὁ θεὸς τοῖς πειθαρχοῦσιν αὐτῷ.&nbsp;&nbsp;</span>
<span class="ver"><b>33</b></span> <span class="text">Οἱ δὲ ἀκούσαντες διεπρίοντο καὶ ἐβούλοντο ἀνελεῖν αὐτούς.&nbsp;&nbsp;</span>
<span class="ver"><b>34</b></span> <span class="text">ἀναστὰς δέ τις ἐν τῷ συνεδρίῳ Φαρισαῖος ὀνόματι Γαμαλιήλ, νομοδιδάσκαλος τίμιος παντὶ τῷ λαῷ, ἐκέλευσεν ἔξω βραχὺ τοὺς ἀνθρώπους ποιῆσαι</span>
<span class="ver"><b>35</b></span> <span class="text">εἶπέν τε πρὸς αὐτούς·&nbsp;&nbsp; ἄνδρες Ἰσραηλεῖται, προσέχετε ἑαυτοῖς ἐπὶ τοῖς ἀνθρώποις τούτοις τί μέλλετε πράσσειν.&nbsp;&nbsp;</span>
<span class="ver"><b>36</b></span> <span class="text">πρὸ γὰρ τούτων τῶν ἡμερῶν ἀνέστη Θευδᾶς λέγων εἶναί τινα ἑαυτόν, ᾧ προσεκλίθη ἀνδρῶν ἀριθμὸς ὡς τετρακοσίων·&nbsp;&nbsp; ὃς ἀνῃρέθη, καὶ πάντες ὅσοι ἐπείθοντο αὐτῷ διελύθησαν καὶ ἐγένοντο εἰς οὐδέν.&nbsp;&nbsp;</span>
<span class="ver"><b>37</b></span> <span class="text">μετὰ τοῦτον ἀνέστη Ἰούδας ὁ Γαλιλαῖος ἐν ταῖς ἡμέραις τῆς ἀπογραφῆς καὶ ἀπέστησεν λαὸν ὀπίσω αὐτοῦ·&nbsp;&nbsp; κἀκεῖνος ἀπώλετο καὶ πάντες ὅσοι ἐπείθοντο αὐτῷ διεσκορπίσθησαν.&nbsp;&nbsp;</span>
<span class="ver"><b>38</b></span> <span class="text">καὶ τὰ νῦν λέγω ὑμῖν, ἀπόστητε ἀπὸ τῶν ἀνθρώπων τούτων καὶ ἄφετε αὐτούς·&nbsp;&nbsp; ὅτι ἐὰν ᾖ ἐξ ἀνθρώπων ἡ βουλὴ αὕτη ἢ τὸ ἔργον τοῦτο, καταλυθήσεται,</span>
<span class="ver"><b>39</b></span> <span class="text">εἰ δὲ ἐκ θεοῦ ἐστιν, οὐ δυνήσεσθε καταλῦσαι αὐτούς, μήποτε καὶ θεομάχοι εὑρεθῆτε.&nbsp;&nbsp; ἐπείσθησαν δὲ αὐτῷ</span>
<span class="ver"><b>40</b></span> <span class="text">καὶ προσκαλεσάμενοι τοὺς ἀποστόλους δείραντες παρήγγειλαν μὴ λαλεῖν ἐπὶ τῷ ὀνόματι τοῦ Ἰησοῦ καὶ ἀπέλυσαν.&nbsp;&nbsp;</span>
<span class="ver"><b>41</b></span> <span class="text">Οἱ μὲν οὖν ἐπορεύοντο χαίροντες ἀπὸ προσώπου τοῦ συνεδρίου, ὅτι κατηξιώθησαν ὑπὲρ τοῦ ὀνόματος ἀτιμασθῆναι,</span>
<span class="ver"><b>42</b></span> <span class="text">πᾶσάν τε ἡμέραν ἐν τῷ ἱερῷ καὶ κατ᾽ οἶκον οὐκ ἐπαύοντο διδάσκοντες καὶ εὐαγγελιζόμενοι τὸν χριστὸν Ἰησοῦν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;6</div>
<span class="ver"><b>1</b></span> <span class="text">Ἐν δὲ ταῖς ἡμέραις ταύταις πληθυνόντων τῶν μαθητῶν ἐγένετο γογγυσμὸς τῶν Ἑλληνιστῶν πρὸς τοὺς Ἑβραίους, ὅτι παρεθεωροῦντο ἐν τῇ διακονίᾳ τῇ καθημερινῇ αἱ χῆραι αὐτῶν.&nbsp;&nbsp;</span>
<span class="ver"><b>2</b></span> <span class="text">προσκαλεσάμενοι δὲ οἱ δώδεκα τὸ πλῆθος τῶν μαθητῶν εἶπαν·&nbsp;&nbsp; οὐκ ἀρεστόν ἐστιν ἡμᾶς καταλείψαντας τὸν λόγον τοῦ θεοῦ διακονεῖν τραπέζαις.&nbsp;&nbsp;</span>
<span class="ver"><b>3</b></span> <span class="text">ἐπισκέψασθε δέ, ἀδελφοί, ἄνδρας ἐξ ὑμῶν μαρτυρουμένους ἑπτά, πλήρεις πνεύματος καὶ σοφίας, οὓς καταστήσομεν ἐπὶ τῆς χρείας ταύτης,</span>
<span class="ver"><b>4</b></span> <span class="text">ἡμεῖς δὲ τῇ προσευχῇ καὶ τῇ διακονίᾳ τοῦ λόγου προσκαρτερήσομεν.&nbsp;&nbsp;</span>
<span class="ver"><b>5</b></span> <span class="text">καὶ ἤρεσεν ὁ λόγος ἐνώπιον παντὸς τοῦ πλήθους καὶ ἐξελέξαντο Στέφανον, ἄνδρα πλήρης πίστεως καὶ πνεύματος ἁγίου, καὶ Φίλιππον καὶ Πρόχορον καὶ Νικάνορα καὶ Τίμωνα καὶ Παρμενᾶν καὶ Νικόλαον προσήλυτον Ἀντιοχέα,</span>
<span class="ver"><b>6</b></span> <span class="text">οὓς ἔστησαν ἐνώπιον τῶν ἀποστόλων, καὶ προσευξάμενοι ἐπέθηκαν αὐτοῖς τὰς χεῖρας.&nbsp;&nbsp;</span>
<span class="ver"><b>7</b></span> <span class="text">Καὶ ὁ λόγος τοῦ θεοῦ ηὔξανεν καὶ ἐπληθύνετο ὁ ἀριθμὸς τῶν μαθητῶν ἐν Ἰερουσαλὴμ σφόδρα, πολύς τε ὄχλος τῶν ἱερέων ὑπήκουον τῇ πίστει.&nbsp;&nbsp;</span>
<span class="ver"><b>8</b></span> <span class="text">Στέφανος δὲ πλήρης χάριτος καὶ δυνάμεως ἐποίει τέρατα καὶ σημεῖα μεγάλα ἐν τῷ λαῷ.&nbsp;&nbsp;</span>
<span class="ver"><b>9</b></span> <span class="text">ἀνέστησαν δέ τινες τῶν ἐκ τῆς συναγωγῆς τῆς λεγομένης Λιβερτίνων καὶ Κυρηναίων καὶ Ἀλεξανδρέων καὶ τῶν ἀπὸ Κιλικίας καὶ Ἀσίας συνζητοῦντες τῷ Στεφάνῳ,</span>
<span class="ver"><b>10</b></span> <span class="text">καὶ οὐκ ἴσχυον ἀντιστῆναι τῇ σοφίᾳ καὶ τῷ πνεύματι ᾧ ἐλάλει.&nbsp;&nbsp;</span>
<span class="ver"><b>11</b></span> <span class="text">τότε ὑπέβαλον ἄνδρας λέγοντας ὅτι ἀκηκόαμεν αὐτοῦ λαλοῦντος ῥήματα βλάσφημα εἰς Μωϋσῆν καὶ τὸν θεόν.&nbsp;&nbsp;</span>
<span class="ver"><b>12</b></span> <span class="text">συνεκίνησάν τε τὸν λαὸν καὶ τοὺς πρεσβυτέρους καὶ τοὺς γραμματεῖς καὶ ἐπιστάντες συνήρπασαν αὐτὸν καὶ ἤγαγον εἰς τὸ συνέδριον,</span>
<span class="ver"><b>13</b></span> <span class="text">ἔστησάν τε μάρτυρας ψευδεῖς λέγοντας·&nbsp;&nbsp; ὁ ἄνθρωπος οὗτος οὐ παύεται λαλῶν ῥήματα κατὰ τοῦ τόπου τοῦ ἁγίου τούτου καὶ τοῦ νόμου·&nbsp;&nbsp;</span>
<span class="ver"><b>14</b></span> <span class="text">ἀκηκόαμεν γὰρ αὐτοῦ λέγοντος ὅτι Ἰησοῦς ὁ Ναζωραῖος οὗτος καταλύσει τὸν τόπον τοῦτον καὶ ἀλλάξει τὰ ἔθη ἃ παρέδωκεν ἡμῖν Μωϋσῆς.&nbsp;&nbsp;</span>
<span class="ver"><b>15</b></span> <span class="text">καὶ ἀτενίσαντες εἰς αὐτὸν πάντες οἱ καθεζόμενοι ἐν τῷ συνεδρίῳ εἶδον τὸ πρόσωπον αὐτοῦ ὡσεὶ πρόσωπον ἀγγέλου.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;7</div>
<span class="ver"><b>1</b></span> <span class="text">Εἶπεν δὲ ὁ ἀρχιερεύς·&nbsp;&nbsp; εἰ ταῦτα οὕτως ἔχει;&nbsp;&nbsp;</span>
<span class="ver"><b>2</b></span> <span class="text">ὁ δὲ ἔφη·&nbsp;&nbsp; Ἄνδρες ἀδελφοὶ καὶ πατέρες, ἀκούσατε.&nbsp;&nbsp; Ὁ θεὸς τῆς δόξης ὤφθη τῷ πατρὶ ἡμῶν Ἀβραὰμ ὄντι ἐν τῇ Μεσοποταμίᾳ πρὶν ἢ κατοικῆσαι αὐτὸν ἐν Χαρρὰν</span>
<span class="ver"><b>3</b></span> <span class="text">καὶ εἶπεν πρὸς αὐτόν·&nbsp;&nbsp; ἔξελθε ἐκ τῆς γῆς σου καὶ ἐκ τῆς συγγενείας σου, καὶ δεῦρο εἰς τὴν γῆν ἣν ἄν σοι δείξω.&nbsp;&nbsp;</span>
<span class="ver"><b>4</b></span> <span class="text">τότε ἐξελθὼν ἐκ γῆς Χαλδαίων κατῴκησεν ἐν Χαρράν.&nbsp;&nbsp; κἀκεῖθεν μετὰ τὸ ἀποθανεῖν τὸν πατέρα αὐτοῦ μετῴκισεν αὐτὸν εἰς τὴν γῆν ταύτην εἰς ἣν ὑμεῖς νῦν κατοικεῖτε,</span>
<span class="ver"><b>5</b></span> <span class="text">καὶ οὐκ ἔδωκεν αὐτῷ κληρονομίαν ἐν αὐτῇ οὐδὲ βῆμα ποδὸς καὶ ἐπηγγείλατο δοῦναι αὐτῷ εἰς κατάσχεσιν αὐτὴν καὶ τῷ σπέρματι αὐτοῦ μετ᾽ αὐτόν, οὐκ ὄντος αὐτῷ τέκνου.&nbsp;&nbsp;</span>
<span class="ver"><b>6</b></span> <span class="text">ἐλάλησεν δὲ οὕτως ὁ θεὸς ὅτι ἔσται τὸ σπέρμα αὐτοῦ πάροικον ἐν γῇ ἀλλοτρίᾳ καὶ δουλώσουσιν αὐτὸ καὶ κακώσουσιν ἔτη τετρακόσια·&nbsp;&nbsp;</span>
<span class="ver"><b>7</b></span> <span class="text">καὶ τὸ ἔθνος ᾧ ἐὰν δουλεύσωσιν κρινῶ ἐγώ, ὁ θεὸς εἶπεν, καὶ μετὰ ταῦτα ἐξελεύσονται καὶ λατρεύσουσίν μοι ἐν τῷ τόπῳ τούτῳ.&nbsp;&nbsp;</span>
<span class="ver"><b>8</b></span> <span class="text">καὶ ἔδωκεν αὐτῷ διαθήκην περιτομῆς·&nbsp;&nbsp; καὶ οὕτως ἐγέννησεν τὸν Ἰσαὰκ καὶ περιέτεμεν αὐτὸν τῇ ἡμέρᾳ τῇ ὀγδόῃ, καὶ Ἰσαὰκ τὸν Ἰακώβ, καὶ Ἰακὼβ τοὺς δώδεκα πατριάρχας.&nbsp;&nbsp;</span>
<span class="ver"><b>9</b></span> <span class="text">Καὶ οἱ πατριάρχαι ζηλώσαντες τὸν Ἰωσὴφ ἀπέδοντο εἰς Αἴγυπτον.&nbsp;&nbsp; καὶ ἦν ὁ θεὸς μετ᾽ αὐτοῦ</span>
<span class="ver"><b>10</b></span> <span class="text">καὶ ἐξείλατο αὐτὸν ἐκ πασῶν τῶν θλίψεων αὐτοῦ καὶ ἔδωκεν αὐτῷ χάριν καὶ σοφίαν ἐναντίον Φαραὼ βασιλέως Αἰγύπτου καὶ κατέστησεν αὐτὸν ἡγούμενον ἐπ᾽ Αἴγυπτον καὶ ὅλον τὸν οἶκον αὐτοῦ.&nbsp;&nbsp;</span>
<span class="ver"><b>11</b></span> <span class="text">ἦλθεν δὲ λιμὸς ἐφ᾽ ὅλην τὴν Αἴγυπτον καὶ Χανάαν καὶ θλῖψις μεγάλη, καὶ οὐχ εὑρίσκον χορτάσματα οἱ πατέρες ἡμῶν.&nbsp;&nbsp;</span>
<span class="ver"><b>12</b></span> <span class="text">ἀκούσας δὲ Ἰακὼβ ὄντα σιτία εἰς Αἴγυπτον ἐξαπέστειλεν τοὺς πατέρας ἡμῶν πρῶτον.&nbsp;&nbsp;</span>
<span class="ver"><b>13</b></span> <span class="text">καὶ ἐν τῷ δευτέρῳ ἀνεγνωρίσθη Ἰωσὴφ τοῖς ἀδελφοῖς αὐτοῦ καὶ φανερὸν ἐγένετο τῷ Φαραὼ τὸ γένος Ἰωσήφ.&nbsp;&nbsp;</span>
<span class="ver"><b>14</b></span> <span class="text">ἀποστείλας δὲ Ἰωσὴφ μετεκαλέσατο Ἰακὼβ τὸν πατέρα αὐτοῦ καὶ πᾶσαν τὴν συγγένειαν ἐν ψυχαῖς ἑβδομήκοντα πέντε.&nbsp;&nbsp;</span>
<span class="ver"><b>15</b></span> <span class="text">καὶ κατέβη Ἰακὼβ εἰς Αἴγυπτον καὶ ἐτελεύτησεν αὐτὸς καὶ οἱ πατέρες ἡμῶν,</span>
<span class="ver"><b>16</b></span> <span class="text">καὶ μετετέθησαν εἰς Συχὲμ καὶ ἐτέθησαν ἐν τῷ μνήματι ᾧ ὠνήσατο Ἀβραὰμ τιμῆς ἀργυρίου παρὰ τῶν υἱῶν Ἐμμὼρ ἐν Συχέμ.&nbsp;&nbsp;</span>
<span class="ver"><b>17</b></span> <span class="text">Καθὼς δὲ ἤγγιζεν ὁ χρόνος τῆς ἐπαγγελίας ἧς ὡμολόγησεν ὁ θεὸς τῷ Ἀβραάμ, ηὔξησεν ὁ λαὸς καὶ ἐπληθύνθη ἐν Αἰγύπτῳ</span>
<span class="ver"><b>18</b></span> <span class="text">ἄχρι οὗ ἀνέστη βασιλεὺς ἕτερος ἐπ᾽ Αἴγυπτον ὃς οὐκ ᾔδει τὸν Ἰωσήφ.&nbsp;&nbsp;</span>
<span class="ver"><b>19</b></span> <span class="text">οὗτος κατασοφισάμενος τὸ γένος ἡμῶν ἐκάκωσεν τοὺς πατέρας τοῦ ποιεῖν τὰ βρέφη ἔκθετα αὐτῶν εἰς τὸ μὴ ζῳογονεῖσθαι.&nbsp;&nbsp;</span>
<span class="ver"><b>20</b></span> <span class="text">Ἐν ᾧ καιρῷ ἐγεννήθη Μωϋσῆς καὶ ἦν ἀστεῖος τῷ θεῷ·&nbsp;&nbsp; ὃς ἀνετράφη μῆνας τρεῖς ἐν τῷ οἴκῳ τοῦ πατρός,</span>
<span class="ver"><b>21</b></span> <span class="text">ἐκτεθέντος δὲ αὐτοῦ ἀνείλατο αὐτὸν ἡ θυγάτηρ Φαραὼ καὶ ἀνεθρέψατο αὐτὸν ἑαυτῇ εἰς υἱόν.&nbsp;&nbsp;</span>
<span class="ver"><b>22</b></span> <span class="text">καὶ ἐπαιδεύθη Μωϋσῆς πάσῃ σοφίᾳ Αἰγυπτίων, ἦν δὲ δυνατὸς ἐν λόγοις καὶ ἔργοις αὐτοῦ.&nbsp;&nbsp;</span>
<span class="ver"><b>23</b></span> <span class="text">Ὡς δὲ ἐπληροῦτο αὐτῷ τεσσερακονταετὴς χρόνος, ἀνέβη ἐπὶ τὴν καρδίαν αὐτοῦ ἐπισκέψασθαι τοὺς ἀδελφοὺς αὐτοῦ τοὺς υἱοὺς Ἰσραήλ.&nbsp;&nbsp;</span>
<span class="ver"><b>24</b></span> <span class="text">καὶ ἰδών τινα ἀδικούμενον ἠμύνατο καὶ ἐποίησεν ἐκδίκησιν τῷ καταπονουμένῳ πατάξας τὸν Αἰγύπτιον.&nbsp;&nbsp;</span>
<span class="ver"><b>25</b></span> <span class="text">ἐνόμιζεν δὲ συνιέναι τοὺς ἀδελφοὺς ὅτι ὁ θεὸς διὰ χειρὸς αὐτοῦ δίδωσιν σωτηρίαν αὐτοῖς·&nbsp;&nbsp; οἱ δὲ οὐ συνῆκαν.&nbsp;&nbsp;</span>
<span class="ver"><b>26</b></span> <span class="text">τῇ τε ἐπιούσῃ ἡμέρᾳ ὤφθη αὐτοῖς μαχομένοις καὶ συνήλλασσεν αὐτοὺς εἰς εἰρήνην εἰπών·&nbsp;&nbsp; ἄνδρες, ἀδελφοί ἐστε·&nbsp;&nbsp; ἱνατί ἀδικεῖτε ἀλλήλους;&nbsp;&nbsp;</span>
<span class="ver"><b>27</b></span> <span class="text">ὁ δὲ ἀδικῶν τὸν πλησίον ἀπώσατο αὐτὸν εἰπών·&nbsp;&nbsp; τίς σε κατέστησεν ἄρχοντα καὶ δικαστὴν ἐφ᾽ ἡμῶν;&nbsp;&nbsp;</span>
<span class="ver"><b>28</b></span> <span class="text">μὴ ἀνελεῖν με σὺ θέλεις ὃν τρόπον ἀνεῖλες ἐχθὲς τὸν Αἰγύπτιον;&nbsp;&nbsp;</span>
<span class="ver"><b>29</b></span> <span class="text">ἔφυγεν δὲ Μωϋσῆς ἐν τῷ λόγῳ τούτῳ καὶ ἐγένετο πάροικος ἐν γῇ Μαδιάμ, οὗ ἐγέννησεν υἱοὺς δύο.&nbsp;&nbsp;</span>
<span class="ver"><b>30</b></span> <span class="text">Καὶ πληρωθέντων ἐτῶν τεσσεράκοντα ὤφθη αὐτῷ ἐν τῇ ἐρήμῳ τοῦ ὄρους Σινᾶ ἄγγελος ἐν φλογὶ πυρὸς βάτου.&nbsp;&nbsp;</span>
<span class="ver"><b>31</b></span> <span class="text">ὁ δὲ Μωϋσῆς ἰδὼν ἐθαύμασεν τὸ ὅραμα, προσερχομένου δὲ αὐτοῦ κατανοῆσαι ἐγένετο φωνὴ κυρίου·&nbsp;&nbsp;</span>
<span class="ver"><b>32</b></span> <span class="text">ἐγὼ ὁ θεὸς τῶν πατέρων σου, ὁ θεὸς Ἀβραὰμ καὶ Ἰσαὰκ καὶ Ἰακώβ.&nbsp;&nbsp; ἔντρομος δὲ γενόμενος Μωϋσῆς οὐκ ἐτόλμα κατανοῆσαι.&nbsp;&nbsp;</span>
<span class="ver"><b>33</b></span> <span class="text">εἶπεν δὲ αὐτῷ ὁ κύριος·&nbsp;&nbsp; λῦσον τὸ ὑπόδημα τῶν ποδῶν σου, ὁ γὰρ τόπος ἐφ᾽ ᾧ ἕστηκας γῆ ἁγία ἐστίν.&nbsp;&nbsp;</span>
<span class="ver"><b>34</b></span> <span class="text">ἰδὼν εἶδον τὴν κάκωσιν τοῦ λαοῦ μου τοῦ ἐν Αἰγύπτῳ καὶ τοῦ στεναγμοῦ αὐτῶν ἤκουσα, καὶ κατέβην ἐξελέσθαι αὐτούς·&nbsp;&nbsp; καὶ νῦν δεῦρο ἀποστείλω σε εἰς Αἴγυπτον.&nbsp;&nbsp;</span>
<span class="ver"><b>35</b></span> <span class="text">Τοῦτον τὸν Μωϋσῆν ὃν ἠρνήσαντο εἰπόντες·&nbsp;&nbsp; τίς σε κατέστησεν ἄρχοντα καὶ δικαστήν;&nbsp;&nbsp; τοῦτον ὁ θεὸς καὶ ἄρχοντα καὶ λυτρωτὴν ἀπέσταλκεν σὺν χειρὶ ἀγγέλου τοῦ ὀφθέντος αὐτῷ ἐν τῇ βάτῳ.&nbsp;&nbsp;</span>
<span class="ver"><b>36</b></span> <span class="text">οὗτος ἐξήγαγεν αὐτοὺς ποιήσας τέρατα καὶ σημεῖα ἐν γῇ Αἰγύπτῳ καὶ ἐν ἐρυθρᾷ θαλάσσῃ καὶ ἐν τῇ ἐρήμῳ ἔτη τεσσεράκοντα.&nbsp;&nbsp;</span>
<span class="ver"><b>37</b></span> <span class="text">οὗτός ἐστιν ὁ Μωϋσῆς ὁ εἴπας τοῖς υἱοῖς Ἰσραήλ·&nbsp;&nbsp; προφήτην ὑμῖν ἀναστήσει ὁ θεὸς ἐκ τῶν ἀδελφῶν ὑμῶν ὡς ἐμέ.&nbsp;&nbsp;</span>
<span class="ver"><b>38</b></span> <span class="text">οὗτός ἐστιν ὁ γενόμενος ἐν τῇ ἐκκλησίᾳ ἐν τῇ ἐρήμῳ μετὰ τοῦ ἀγγέλου τοῦ λαλοῦντος αὐτῷ ἐν τῷ ὄρει Σινᾶ καὶ τῶν πατέρων ἡμῶν, ὃς ἐδέξατο λόγια ζῶντα δοῦναι ἡμῖν,</span>
<span class="ver"><b>39</b></span> <span class="text">ᾧ οὐκ ἠθέλησαν ὑπήκοοι γενέσθαι οἱ πατέρες ἡμῶν, ἀλλὰ ἀπώσαντο καὶ ἐστράφησαν ἐν ταῖς καρδίαις αὐτῶν εἰς Αἴγυπτον</span>
<span class="ver"><b>40</b></span> <span class="text">εἰπόντες τῷ Ἀαρών·&nbsp;&nbsp; ποίησον ἡμῖν θεοὺς οἳ προπορεύσονται ἡμῶν·&nbsp;&nbsp; ὁ γὰρ Μωϋσῆς οὗτος, ὃς ἐξήγαγεν ἡμᾶς ἐκ γῆς Αἰγύπτου, οὐκ οἴδαμεν τί ἐγένετο αὐτῷ.&nbsp;&nbsp;</span>
<span class="ver"><b>41</b></span> <span class="text">καὶ ἐμοσχοποίησαν ἐν ταῖς ἡμέραις ἐκείναις καὶ ἀνήγαγον θυσίαν τῷ εἰδώλῳ καὶ εὐφραίνοντο ἐν τοῖς ἔργοις τῶν χειρῶν αὐτῶν.&nbsp;&nbsp;</span>
<span class="ver"><b>42</b></span> <span class="text">ἔστρεψεν δὲ ὁ θεὸς καὶ παρέδωκεν αὐτοὺς λατρεύειν τῇ στρατιᾷ τοῦ οὐρανοῦ καθὼς γέγραπται ἐν βίβλῳ τῶν προφητῶν·&nbsp;&nbsp; μὴ σφάγια καὶ θυσίας προσηνέγκατέ μοι ἔτη τεσσεράκοντα ἐν τῇ ἐρήμῳ, οἶκος Ἰσραήλ;&nbsp;&nbsp;</span>
<span class="ver"><b>43</b></span> <span class="text">καὶ ἀνελάβετε τὴν σκηνὴν τοῦ Μόλοχ καὶ τὸ ἄστρον τοῦ θεοῦ ὑμῶν Ῥαιφάν, τοὺς τύπους οὓς ἐποιήσατε προσκυνεῖν αὐτοῖς, καὶ μετοικιῶ ὑμᾶς ἐπέκεινα Βαβυλῶνος.&nbsp;&nbsp;</span>
<span class="ver"><b>44</b></span> <span class="text">Ἡ σκηνὴ τοῦ μαρτυρίου ἦν τοῖς πατράσιν ἡμῶν ἐν τῇ ἐρήμῳ καθὼς διετάξατο ὁ λαλῶν τῷ Μωϋσῇ ποιῆσαι αὐτὴν κατὰ τὸν τύπον ὃν ἑωράκει·&nbsp;&nbsp;</span>
<span class="ver"><b>45</b></span> <span class="text">ἣν καὶ εἰσήγαγον διαδεξάμενοι οἱ πατέρες ἡμῶν μετὰ Ἰησοῦ ἐν τῇ κατασχέσει τῶν ἐθνῶν, ὧν ἐξῶσεν ὁ θεὸς ἀπὸ προσώπου τῶν πατέρων ἡμῶν ἕως τῶν ἡμερῶν Δαυίδ,</span>
<span class="ver"><b>46</b></span> <span class="text">ὃς εὗρεν χάριν ἐνώπιον τοῦ θεοῦ καὶ ᾐτήσατο εὑρεῖν σκήνωμα τῷ οἴκῳ Ἰακώβ.&nbsp;&nbsp;</span>
<span class="ver"><b>47</b></span> <span class="text">Σολομὼν δὲ οἰκοδόμησεν αὐτῷ οἶκον.&nbsp;&nbsp;</span>
<span class="ver"><b>48</b></span> <span class="text">ἀλλ᾽ οὐχ ὁ ὕψιστος ἐν χειροποιήτοις κατοικεῖ, καθὼς ὁ προφήτης λέγει·&nbsp;&nbsp;</span>
<span class="ver"><b>49</b></span> <span class="text">ὁ οὐρανός μοι θρόνος, ἡ δὲ γῆ ὑποπόδιον τῶν ποδῶν μου·&nbsp;&nbsp; ποῖον οἶκον οἰκοδομήσετέ μοι, λέγει κύριος, ἢ τίς τόπος τῆς καταπαύσεώς μου;&nbsp;&nbsp;</span>
<span class="ver"><b>50</b></span> <span class="text">οὐχὶ ἡ χείρ μου ἐποίησεν ταῦτα πάντα;&nbsp;&nbsp;</span>
<span class="ver"><b>51</b></span> <span class="text">Σκληροτράχηλοι καὶ ἀπερίτμητοι καρδίαις καὶ τοῖς ὠσίν, ὑμεῖς ἀεὶ τῷ πνεύματι τῷ ἁγίῳ ἀντιπίπτετε ὡς οἱ πατέρες ὑμῶν καὶ ὑμεῖς.&nbsp;&nbsp;</span>
<span class="ver"><b>52</b></span> <span class="text">τίνα τῶν προφητῶν οὐκ ἐδίωξαν οἱ πατέρες ὑμῶν;&nbsp;&nbsp; καὶ ἀπέκτειναν τοὺς προκαταγγείλαντας περὶ τῆς ἐλεύσεως τοῦ δικαίου, οὗ νῦν ὑμεῖς προδόται καὶ φονεῖς ἐγένεσθε,</span>
<span class="ver"><b>53</b></span> <span class="text">οἵτινες ἐλάβετε τὸν νόμον εἰς διαταγὰς ἀγγέλων καὶ οὐκ ἐφυλάξατε.&nbsp;&nbsp;</span>
<span class="ver"><b>54</b></span> <span class="text">Ἀκούοντες δὲ ταῦτα διεπρίοντο ταῖς καρδίαις αὐτῶν καὶ ἔβρυχον τοὺς ὀδόντας ἐπ᾽ αὐτόν.&nbsp;&nbsp;</span>
<span class="ver"><b>55</b></span> <span class="text">ὑπάρχων δὲ πλήρης πνεύματος ἁγίου ἀτενίσας εἰς τὸν οὐρανὸν εἶδεν δόξαν θεοῦ καὶ Ἰησοῦν ἑστῶτα ἐκ δεξιῶν τοῦ θεοῦ</span>
<span class="ver"><b>56</b></span> <span class="text">καὶ εἶπεν·&nbsp;&nbsp; ἰδοὺ θεωρῶ τοὺς οὐρανοὺς διηνοιγμένους καὶ τὸν υἱὸν τοῦ ἀνθρώπου ἐκ δεξιῶν ἑστῶτα τοῦ θεοῦ.&nbsp;&nbsp;</span>
<span class="ver"><b>57</b></span> <span class="text">κράξαντες δὲ φωνῇ μεγάλῃ συνέσχον τὰ ὦτα αὐτῶν καὶ ὥρμησαν ὁμοθυμαδὸν ἐπ᾽ αὐτὸν</span>
<span class="ver"><b>58</b></span> <span class="text">καὶ ἐκβαλόντες ἔξω τῆς πόλεως ἐλιθοβόλουν.&nbsp;&nbsp; καὶ οἱ μάρτυρες ἀπέθεντο τὰ ἱμάτια αὐτῶν παρὰ τοὺς πόδας νεανίου καλουμένου Σαύλου,</span>
<span class="ver"><b>59</b></span> <span class="text">καὶ ἐλιθοβόλουν τὸν Στέφανον ἐπικαλούμενον καὶ λέγοντα·&nbsp;&nbsp; κύριε Ἰησοῦ, δέξαι τὸ πνεῦμά μου.&nbsp;&nbsp;</span>
<span class="ver"><b>60</b></span> <span class="text">θεὶς δὲ τὰ γόνατα ἔκραξεν φωνῇ μεγάλῃ·&nbsp;&nbsp; κύριε, μὴ στήσῃς αὐτοῖς ταύτην τὴν ἁμαρτίαν.&nbsp;&nbsp; καὶ τοῦτο εἰπὼν ἐκοιμήθη.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;8</div>
<span class="ver"><b>1</b></span> <span class="text">Σαῦλος δὲ ἦν συνευδοκῶν τῇ ἀναιρέσει αὐτοῦ.&nbsp;&nbsp; Ἐγένετο δὲ ἐν ἐκείνῃ τῇ ἡμέρᾳ διωγμὸς μέγας ἐπὶ τὴν ἐκκλησίαν τὴν ἐν Ἱεροσολύμοις, πάντες δὲ διεσπάρησαν κατὰ τὰς χώρας τῆς Ἰουδαίας καὶ Σαμαρείας πλὴν τῶν ἀποστόλων.&nbsp;&nbsp;</span>
<span class="ver"><b>2</b></span> <span class="text">συνεκόμισαν δὲ τὸν Στέφανον ἄνδρες εὐλαβεῖς καὶ ἐποίησαν κοπετὸν μέγαν ἐπ᾽ αὐτῷ.&nbsp;&nbsp;</span>
<span class="ver"><b>3</b></span> <span class="text">Σαῦλος δὲ ἐλυμαίνετο τὴν ἐκκλησίαν κατὰ τοὺς οἴκους εἰσπορευόμενος, σύρων τε ἄνδρας καὶ γυναῖκας παρεδίδου εἰς φυλακήν.&nbsp;&nbsp;</span>
<span class="ver"><b>4</b></span> <span class="text">Οἱ μὲν οὖν διασπαρέντες διῆλθον εὐαγγελιζόμενοι τὸν λόγον.&nbsp;&nbsp;</span>
<span class="ver"><b>5</b></span> <span class="text">Φίλιππος δὲ κατελθὼν εἰς τὴν πόλιν τῆς Σαμαρείας ἐκήρυσσεν αὐτοῖς τὸν Χριστόν.&nbsp;&nbsp;</span>
<span class="ver"><b>6</b></span> <span class="text">προσεῖχον δὲ οἱ ὄχλοι τοῖς λεγομένοις ὑπὸ τοῦ Φιλίππου ὁμοθυμαδὸν ἐν τῷ ἀκούειν αὐτοὺς καὶ βλέπειν τὰ σημεῖα ἃ ἐποίει.&nbsp;&nbsp;</span>
<span class="ver"><b>7</b></span> <span class="text">πολλοὶ γὰρ τῶν ἐχόντων πνεύματα ἀκάθαρτα βοῶντα φωνῇ μεγάλῃ ἐξήρχοντο, πολλοὶ δὲ παραλελυμένοι καὶ χωλοὶ ἐθεραπεύθησαν·&nbsp;&nbsp;</span>
<span class="ver"><b>8</b></span> <span class="text">ἐγένετο δὲ πολλὴ χαρὰ ἐν τῇ πόλει ἐκείνῃ.&nbsp;&nbsp;</span>
<span class="ver"><b>9</b></span> <span class="text">Ἀνὴρ δέ τις ὀνόματι Σίμων προϋπῆρχεν ἐν τῇ πόλει μαγεύων καὶ ἐξιστάνων τὸ ἔθνος τῆς Σαμαρείας, λέγων εἶναί τινα ἑαυτὸν μέγαν,</span>
<span class="ver"><b>10</b></span> <span class="text">ᾧ προσεῖχον πάντες ἀπὸ μικροῦ ἕως μεγάλου λέγοντες·&nbsp;&nbsp; οὗτός ἐστιν ἡ δύναμις τοῦ θεοῦ ἡ καλουμένη μεγάλη.&nbsp;&nbsp;</span>
<span class="ver"><b>11</b></span> <span class="text">προσεῖχον δὲ αὐτῷ διὰ τὸ ἱκανῷ χρόνῳ ταῖς μαγείαις ἐξεστακέναι αὐτούς.&nbsp;&nbsp;</span>
<span class="ver"><b>12</b></span> <span class="text">ὅτε δὲ ἐπίστευσαν τῷ Φιλίππῳ εὐαγγελιζομένῳ περὶ τῆς βασιλείας τοῦ θεοῦ καὶ τοῦ ὀνόματος Ἰησοῦ Χριστοῦ, ἐβαπτίζοντο ἄνδρες τε καὶ γυναῖκες.&nbsp;&nbsp;</span>
<span class="ver"><b>13</b></span> <span class="text">ὁ δὲ Σίμων καὶ αὐτὸς ἐπίστευσεν καὶ βαπτισθεὶς ἦν προσκαρτερῶν τῷ Φιλίππῳ, θεωρῶν τε σημεῖα καὶ δυνάμεις μεγάλας γινομένας ἐξίστατο.&nbsp;&nbsp;</span>
<span class="ver"><b>14</b></span> <span class="text">Ἀκούσαντες δὲ οἱ ἐν Ἱεροσολύμοις ἀπόστολοι ὅτι δέδεκται ἡ Σαμάρεια τὸν λόγον τοῦ θεοῦ, ἀπέστειλαν πρὸς αὐτοὺς Πέτρον καὶ Ἰωάννην,</span>
<span class="ver"><b>15</b></span> <span class="text">οἵτινες καταβάντες προσηύξαντο περὶ αὐτῶν ὅπως λάβωσιν πνεῦμα ἅγιον·&nbsp;&nbsp;</span>
<span class="ver"><b>16</b></span> <span class="text">οὐδέπω γὰρ ἦν ἐπ᾽ οὐδενὶ αὐτῶν ἐπιπεπτωκός, μόνον δὲ βεβαπτισμένοι ὑπῆρχον εἰς τὸ ὄνομα τοῦ κυρίου Ἰησοῦ.&nbsp;&nbsp;</span>
<span class="ver"><b>17</b></span> <span class="text">τότε ἐπετίθεσαν τὰς χεῖρας ἐπ᾽ αὐτοὺς καὶ ἐλάμβανον πνεῦμα ἅγιον.&nbsp;&nbsp;</span>
<span class="ver"><b>18</b></span> <span class="text">Ἰδὼν δὲ ὁ Σίμων ὅτι διὰ τῆς ἐπιθέσεως τῶν χειρῶν τῶν ἀποστόλων δίδοται τὸ πνεῦμα, προσήνεγκεν αὐτοῖς χρήματα</span>
<span class="ver"><b>19</b></span> <span class="text">λέγων·&nbsp;&nbsp; δότε κἀμοὶ τὴν ἐξουσίαν ταύτην ἵνα ᾧ ἐὰν ἐπιθῶ τὰς χεῖρας λαμβάνῃ πνεῦμα ἅγιον.&nbsp;&nbsp;</span>
<span class="ver"><b>20</b></span> <span class="text">Πέτρος δὲ εἶπεν πρὸς αὐτόν·&nbsp;&nbsp; τὸ ἀργύριόν σου σὺν σοὶ εἴη εἰς ἀπώλειαν ὅτι τὴν δωρεὰν τοῦ θεοῦ ἐνόμισας διὰ χρημάτων κτᾶσθαι·&nbsp;&nbsp;</span>
<span class="ver"><b>21</b></span> <span class="text">οὐκ ἔστιν σοι μερὶς οὐδὲ κλῆρος ἐν τῷ λόγῳ τούτῳ, ἡ γὰρ καρδία σου οὐκ ἔστιν εὐθεῖα ἔναντι τοῦ θεοῦ.&nbsp;&nbsp;</span>
<span class="ver"><b>22</b></span> <span class="text">μετανόησον οὖν ἀπὸ τῆς κακίας σου ταύτης καὶ δεήθητι τοῦ κυρίου, εἰ ἄρα ἀφεθήσεταί σοι ἡ ἐπίνοια τῆς καρδίας σου,</span>
<span class="ver"><b>23</b></span> <span class="text">εἰς γὰρ χολὴν πικρίας καὶ σύνδεσμον ἀδικίας ὁρῶ σε ὄντα.&nbsp;&nbsp;</span>
<span class="ver"><b>24</b></span> <span class="text">ἀποκριθεὶς δὲ ὁ Σίμων εἶπεν·&nbsp;&nbsp; δεήθητε ὑμεῖς ὑπὲρ ἐμοῦ πρὸς τὸν κύριον ὅπως μηδὲν ἐπέλθῃ ἐπ᾽ ἐμὲ ὧν εἰρήκατε.&nbsp;&nbsp;</span>
<span class="ver"><b>25</b></span> <span class="text">Οἱ μὲν οὖν διαμαρτυράμενοι καὶ λαλήσαντες τὸν λόγον τοῦ κυρίου ὑπέστρεφον εἰς Ἱεροσόλυμα, πολλάς τε κώμας τῶν Σαμαρειτῶν εὐηγγελίζοντο.&nbsp;&nbsp;</span>
<span class="ver"><b>26</b></span> <span class="text">Ἄγγελος δὲ κυρίου ἐλάλησεν πρὸς Φίλιππον λέγων·&nbsp;&nbsp; ἀνάστηθι καὶ πορεύου κατὰ μεσημβρίαν ἐπὶ τὴν ὁδὸν τὴν καταβαίνουσαν ἀπὸ Ἰερουσαλὴμ εἰς Γάζαν, αὕτη ἐστὶν ἔρημος.&nbsp;&nbsp;</span>
<span class="ver"><b>27</b></span> <span class="text">καὶ ἀναστὰς ἐπορεύθη.&nbsp;&nbsp; καὶ ἰδοὺ ἀνὴρ Αἰθίοψ εὐνοῦχος δυνάστης Κανδάκης βασιλίσσης Αἰθιόπων, ὃς ἦν ἐπὶ πάσης τῆς γάζης αὐτῆς, ὃς ἐληλύθει προσκυνήσων εἰς Ἰερουσαλήμ,</span>
<span class="ver"><b>28</b></span> <span class="text">ἦν τε ὑποστρέφων καὶ καθήμενος ἐπὶ τοῦ ἅρματος αὐτοῦ καὶ ἀνεγίνωσκεν τὸν προφήτην Ἠσαΐαν.&nbsp;&nbsp;</span>
<span class="ver"><b>29</b></span> <span class="text">εἶπεν δὲ τὸ πνεῦμα τῷ Φιλίππῳ·&nbsp;&nbsp; πρόσελθε καὶ κολλήθητι τῷ ἅρματι τούτῳ.&nbsp;&nbsp;</span>
<span class="ver"><b>30</b></span> <span class="text">προσδραμὼν δὲ ὁ Φίλιππος ἤκουσεν αὐτοῦ ἀναγινώσκοντος Ἠσαΐαν τὸν προφήτην καὶ εἶπεν·&nbsp;&nbsp; ἆρά γε γινώσκεις ἃ ἀναγινώσκεις;&nbsp;&nbsp;</span>
<span class="ver"><b>31</b></span> <span class="text">ὁ δὲ εἶπεν·&nbsp;&nbsp; πῶς γὰρ ἂν δυναίμην ἐὰν μή τις ὁδηγήσει με;&nbsp;&nbsp; παρεκάλεσέν τε τὸν Φίλιππον ἀναβάντα καθίσαι σὺν αὐτῷ.&nbsp;&nbsp;</span>
<span class="ver"><b>32</b></span> <span class="text">ἡ δὲ περιοχὴ τῆς γραφῆς ἣν ἀνεγίνωσκεν ἦν αὕτη·&nbsp;&nbsp; ὡς πρόβατον ἐπὶ σφαγὴν ἤχθη καὶ ὡς ἀμνὸς ἐναντίον τοῦ κείραντος αὐτὸν ἄφωνος, οὕτως οὐκ ἀνοίγει τὸ στόμα αὐτοῦ.&nbsp;&nbsp;</span>
<span class="ver"><b>33</b></span> <span class="text">Ἐν τῇ ταπεινώσει ἡ κρίσις αὐτοῦ ἤρθη·&nbsp;&nbsp; τὴν γενεὰν αὐτοῦ τίς διηγήσεται;&nbsp;&nbsp; ὅτι αἴρεται ἀπὸ τῆς γῆς ἡ ζωὴ αὐτοῦ.&nbsp;&nbsp;</span>
<span class="ver"><b>34</b></span> <span class="text">ἀποκριθεὶς δὲ ὁ εὐνοῦχος τῷ Φιλίππῳ εἶπεν·&nbsp;&nbsp; δέομαί σου, περὶ τίνος ὁ προφήτης λέγει τοῦτο;&nbsp;&nbsp; περὶ ἑαυτοῦ ἢ περὶ ἑτέρου τινός;&nbsp;&nbsp;</span>
<span class="ver"><b>35</b></span> <span class="text">ἀνοίξας δὲ ὁ Φίλιππος τὸ στόμα αὐτοῦ καὶ ἀρξάμενος ἀπὸ τῆς γραφῆς ταύτης εὐηγγελίσατο αὐτῷ τὸν Ἰησοῦν.&nbsp;&nbsp;</span>
<span class="ver"><b>36</b></span> <span class="text">ὡς δὲ ἐπορεύοντο κατὰ τὴν ὁδόν, ἦλθον ἐπί τι ὕδωρ, καί φησιν ὁ εὐνοῦχος·&nbsp;&nbsp; ἰδοὺ ὕδωρ, τί κωλύει με βαπτισθῆναι;&nbsp;&nbsp;</span>
<span class="ver"><b>37</b></span> <span class="text"></span>
<span class="ver"><b>38</b></span> <span class="text">καὶ ἐκέλευσεν στῆναι τὸ ἅρμα καὶ κατέβησαν ἀμφότεροι εἰς τὸ ὕδωρ, ὅ τε Φίλιππος καὶ ὁ εὐνοῦχος, καὶ ἐβάπτισεν αὐτόν.&nbsp;&nbsp;</span>
<span class="ver"><b>39</b></span> <span class="text">ὅτε δὲ ἀνέβησαν ἐκ τοῦ ὕδατος, πνεῦμα κυρίου ἥρπασεν τὸν Φίλιππον καὶ οὐκ εἶδεν αὐτὸν οὐκέτι ὁ εὐνοῦχος, ἐπορεύετο γὰρ τὴν ὁδὸν αὐτοῦ χαίρων.&nbsp;&nbsp;</span>
<span class="ver"><b>40</b></span> <span class="text">Φίλιππος δὲ εὑρέθη εἰς Ἄζωτον·&nbsp;&nbsp; καὶ διερχόμενος εὐηγγελίζετο τὰς πόλεις πάσας ἕως τοῦ ἐλθεῖν αὐτὸν εἰς Καισάρειαν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;9</div>
<span class="ver"><b>1</b></span> <span class="text">Ὁ δὲ Σαῦλος ἔτι ἐμπνέων ἀπειλῆς καὶ φόνου εἰς τοὺς μαθητὰς τοῦ κυρίου, προσελθὼν τῷ ἀρχιερεῖ</span>
<span class="ver"><b>2</b></span> <span class="text">ᾐτήσατο παρ᾽ αὐτοῦ ἐπιστολὰς εἰς Δαμασκὸν πρὸς τὰς συναγωγάς, ὅπως ἐάν τινας εὕρῃ τῆς ὁδοῦ ὄντας, ἄνδρας τε καὶ γυναῖκας, δεδεμένους ἀγάγῃ εἰς Ἰερουσαλήμ.&nbsp;&nbsp;</span>
<span class="ver"><b>3</b></span> <span class="text">Ἐν δὲ τῷ πορεύεσθαι ἐγένετο αὐτὸν ἐγγίζειν τῇ Δαμασκῷ, ἐξαίφνης τε αὐτὸν περιήστραψεν φῶς ἐκ τοῦ οὐρανοῦ</span>
<span class="ver"><b>4</b></span> <span class="text">καὶ πεσὼν ἐπὶ τὴν γῆν ἤκουσεν φωνὴν λέγουσαν αὐτῷ·&nbsp;&nbsp; Σαοὺλ Σαούλ, τί με διώκεις;&nbsp;&nbsp;</span>
<span class="ver"><b>5</b></span> <span class="text">εἶπεν δέ·&nbsp;&nbsp; τίς εἶ, κύριε;&nbsp;&nbsp; ὁ δέ·&nbsp;&nbsp; ἐγώ εἰμι Ἰησοῦς ὃν σὺ διώκεις·&nbsp;&nbsp;</span>
<span class="ver"><b>6</b></span> <span class="text">ἀλλὰ ἀνάστηθι καὶ εἴσελθε εἰς τὴν πόλιν καὶ λαληθήσεταί σοι ὅ τί σε δεῖ ποιεῖν.&nbsp;&nbsp;</span>
<span class="ver"><b>7</b></span> <span class="text">οἱ δὲ ἄνδρες οἱ συνοδεύοντες αὐτῷ εἱστήκεισαν ἐνεοί, ἀκούοντες μὲν τῆς φωνῆς μηδένα δὲ θεωροῦντες.&nbsp;&nbsp;</span>
<span class="ver"><b>8</b></span> <span class="text">ἠγέρθη δὲ Σαῦλος ἀπὸ τῆς γῆς, ἀνεῳγμένων δὲ τῶν ὀφθαλμῶν αὐτοῦ οὐδὲν ἔβλεπεν·&nbsp;&nbsp; χειραγωγοῦντες δὲ αὐτὸν εἰσήγαγον εἰς Δαμασκόν.&nbsp;&nbsp;</span>
<span class="ver"><b>9</b></span> <span class="text">καὶ ἦν ἡμέρας τρεῖς μὴ βλέπων καὶ οὐκ ἔφαγεν οὐδὲ ἔπιεν.&nbsp;&nbsp;</span>
<span class="ver"><b>10</b></span> <span class="text">Ἦν δέ τις μαθητὴς ἐν Δαμασκῷ ὀνόματι Ἁνανίας, καὶ εἶπεν πρὸς αὐτὸν ἐν ὁράματι ὁ κύριος·&nbsp;&nbsp; Ἁνανία.&nbsp;&nbsp; ὁ δὲ εἶπεν·&nbsp;&nbsp; ἰδοὺ ἐγώ, κύριε.&nbsp;&nbsp;</span>
<span class="ver"><b>11</b></span> <span class="text">ὁ δὲ κύριος πρὸς αὐτόν·&nbsp;&nbsp; ἀναστὰς πορεύθητι ἐπὶ τὴν ῥύμην τὴν καλουμένην Εὐθεῖαν καὶ ζήτησον ἐν οἰκίᾳ Ἰούδα Σαῦλον ὀνόματι Ταρσέα·&nbsp;&nbsp; ἰδοὺ γὰρ προσεύχεται</span>
<span class="ver"><b>12</b></span> <span class="text">καὶ εἶδεν ἄνδρα ἐν ὁράματι Ἁνανίαν ὀνόματι εἰσελθόντα καὶ ἐπιθέντα αὐτῷ τὰς χεῖρας ὅπως ἀναβλέψῃ.&nbsp;&nbsp;</span>
<span class="ver"><b>13</b></span> <span class="text">ἀπεκρίθη δὲ Ἁνανίας·&nbsp;&nbsp; κύριε, ἤκουσα ἀπὸ πολλῶν περὶ τοῦ ἀνδρὸς τούτου ὅσα κακὰ τοῖς ἁγίοις σου ἐποίησεν ἐν Ἰερουσαλήμ·&nbsp;&nbsp;</span>
<span class="ver"><b>14</b></span> <span class="text">καὶ ὧδε ἔχει ἐξουσίαν παρὰ τῶν ἀρχιερέων δῆσαι πάντας τοὺς ἐπικαλουμένους τὸ ὄνομά σου.&nbsp;&nbsp;</span>
<span class="ver"><b>15</b></span> <span class="text">εἶπεν δὲ πρὸς αὐτὸν ὁ κύριος·&nbsp;&nbsp; πορεύου, ὅτι σκεῦος ἐκλογῆς ἐστίν μοι οὗτος τοῦ βαστάσαι τὸ ὄνομά μου ἐνώπιον ἐθνῶν τε καὶ βασιλέων υἱῶν τε Ἰσραήλ·&nbsp;&nbsp;</span>
<span class="ver"><b>16</b></span> <span class="text">ἐγὼ γὰρ ὑποδείξω αὐτῷ ὅσα δεῖ αὐτὸν ὑπὲρ τοῦ ὀνόματός μου παθεῖν.&nbsp;&nbsp;</span>
<span class="ver"><b>17</b></span> <span class="text">Ἀπῆλθεν δὲ Ἁνανίας καὶ εἰσῆλθεν εἰς τὴν οἰκίαν καὶ ἐπιθεὶς ἐπ᾽ αὐτὸν τὰς χεῖρας εἶπεν·&nbsp;&nbsp; Σαοὺλ ἀδελφέ, ὁ κύριος ἀπέσταλκέν με, Ἰησοῦς ὁ ὀφθείς σοι ἐν τῇ ὁδῷ ᾗ ἤρχου, ὅπως ἀναβλέψῃς καὶ πλησθῇς πνεύματος ἁγίου.&nbsp;&nbsp;</span>
<span class="ver"><b>18</b></span> <span class="text">καὶ εὐθέως ἀπέπεσαν αὐτοῦ ἀπὸ τῶν ὀφθαλμῶν ὡς λεπίδες, ἀνέβλεψέν τε καὶ ἀναστὰς ἐβαπτίσθη</span>
<span class="ver"><b>19</b></span> <span class="text">καὶ λαβὼν τροφὴν ἐνισχύθη.&nbsp;&nbsp; Ἐγένετο δὲ μετὰ τῶν ἐν Δαμασκῷ μαθητῶν ἡμέρας τινὰς</span>
<span class="ver"><b>20</b></span> <span class="text">καὶ εὐθέως ἐν ταῖς συναγωγαῖς ἐκήρυσσεν τὸν Ἰησοῦν ὅτι οὗτός ἐστιν ὁ υἱὸς τοῦ θεοῦ.&nbsp;&nbsp;</span>
<span class="ver"><b>21</b></span> <span class="text">ἐξίσταντο δὲ πάντες οἱ ἀκούοντες καὶ ἔλεγον·&nbsp;&nbsp; οὐχ οὗτός ἐστιν ὁ πορθήσας ἐν Ἰερουσαλὴμ τοὺς ἐπικαλουμένους τὸ ὄνομα τοῦτο, καὶ ὧδε εἰς τοῦτο ἐληλύθει ἵνα δεδεμένους αὐτοὺς ἀγάγῃ ἐπὶ τοὺς ἀρχιερεῖς;&nbsp;&nbsp;</span>
<span class="ver"><b>22</b></span> <span class="text">Σαῦλος δὲ μᾶλλον ἐνεδυναμοῦτο καὶ συνέχυννεν τοὺς Ἰουδαίους τοὺς κατοικοῦντας ἐν Δαμασκῷ συμβιβάζων ὅτι οὗτός ἐστιν ὁ χριστός.&nbsp;&nbsp;</span>
<span class="ver"><b>23</b></span> <span class="text">Ὡς δὲ ἐπληροῦντο ἡμέραι ἱκαναί, συνεβουλεύσαντο οἱ Ἰουδαῖοι ἀνελεῖν αὐτόν·&nbsp;&nbsp;</span>
<span class="ver"><b>24</b></span> <span class="text">ἐγνώσθη δὲ τῷ Σαύλῳ ἡ ἐπιβουλὴ αὐτῶν.&nbsp;&nbsp; παρετηροῦντο δὲ καὶ τὰς πύλας ἡμέρας τε καὶ νυκτὸς ὅπως αὐτὸν ἀνέλωσιν·&nbsp;&nbsp;</span>
<span class="ver"><b>25</b></span> <span class="text">λαβόντες δὲ οἱ μαθηταὶ αὐτοῦ νυκτὸς διὰ τοῦ τείχους καθῆκαν αὐτὸν χαλάσαντες ἐν σπυρίδι.&nbsp;&nbsp;</span>
<span class="ver"><b>26</b></span> <span class="text">Παραγενόμενος δὲ εἰς Ἰερουσαλὴμ ἐπείραζεν κολλᾶσθαι τοῖς μαθηταῖς, καὶ πάντες ἐφοβοῦντο αὐτὸν μὴ πιστεύοντες ὅτι ἐστὶν μαθητής.&nbsp;&nbsp;</span>
<span class="ver"><b>27</b></span> <span class="text">Βαρναβᾶς δὲ ἐπιλαβόμενος αὐτὸν ἤγαγεν πρὸς τοὺς ἀποστόλους καὶ διηγήσατο αὐτοῖς πῶς ἐν τῇ ὁδῷ εἶδεν τὸν κύριον καὶ ὅτι ἐλάλησεν αὐτῷ καὶ πῶς ἐν Δαμασκῷ ἐπαρρησιάσατο ἐν τῷ ὀνόματι τοῦ Ἰησοῦ.&nbsp;&nbsp;</span>
<span class="ver"><b>28</b></span> <span class="text">καὶ ἦν μετ᾽ αὐτῶν εἰσπορευόμενος καὶ ἐκπορευόμενος εἰς Ἰερουσαλήμ, παρρησιαζόμενος ἐν τῷ ὀνόματι τοῦ κυρίου,</span>
<span class="ver"><b>29</b></span> <span class="text">ἐλάλει τε καὶ συνεζήτει πρὸς τοὺς Ἑλληνιστάς, οἱ δὲ ἐπεχείρουν ἀνελεῖν αὐτόν.&nbsp;&nbsp;</span>
<span class="ver"><b>30</b></span> <span class="text">ἐπιγνόντες δὲ οἱ ἀδελφοὶ κατήγαγον αὐτὸν εἰς Καισάρειαν καὶ ἐξαπέστειλαν αὐτὸν εἰς Ταρσόν.&nbsp;&nbsp;</span>
<span class="ver"><b>31</b></span> <span class="text">Ἡ μὲν οὖν ἐκκλησία καθ᾽ ὅλης τῆς Ἰουδαίας καὶ Γαλιλαίας καὶ Σαμαρείας εἶχεν εἰρήνην οἰκοδομουμένη καὶ πορευομένη τῷ φόβῳ τοῦ κυρίου καὶ τῇ παρακλήσει τοῦ ἁγίου πνεύματος ἐπληθύνετο.&nbsp;&nbsp;</span>
<span class="ver"><b>32</b></span> <span class="text">Ἐγένετο δὲ Πέτρον διερχόμενον διὰ πάντων κατελθεῖν καὶ πρὸς τοὺς ἁγίους τοὺς κατοικοῦντας Λύδδα.&nbsp;&nbsp;</span>
<span class="ver"><b>33</b></span> <span class="text">εὗρεν δὲ ἐκεῖ ἄνθρωπόν τινα ὀνόματι Αἰνέαν ἐξ ἐτῶν ὀκτὼ κατακείμενον ἐπὶ κραβάττου, ὃς ἦν παραλελυμένος.&nbsp;&nbsp;</span>
<span class="ver"><b>34</b></span> <span class="text">καὶ εἶπεν αὐτῷ ὁ Πέτρος·&nbsp;&nbsp; Αἰνέα, ἰᾶταί σε Ἰησοῦς Χριστός·&nbsp;&nbsp; ἀνάστηθι καὶ στρῶσον σεαυτῷ.&nbsp;&nbsp; καὶ εὐθέως ἀνέστη.&nbsp;&nbsp;</span>
<span class="ver"><b>35</b></span> <span class="text">καὶ εἶδαν αὐτὸν πάντες οἱ κατοικοῦντες Λύδδα καὶ τὸν Σαρῶνα, οἵτινες ἐπέστρεψαν ἐπὶ τὸν κύριον.&nbsp;&nbsp;</span>
<span class="ver"><b>36</b></span> <span class="text">Ἐν Ἰόππῃ δέ τις ἦν μαθήτρια ὀνόματι Ταβειθά, ἣ διερμηνευομένη λέγεται Δορκάς·&nbsp;&nbsp; αὕτη ἦν πλήρης ἔργων ἀγαθῶν καὶ ἐλεημοσυνῶν ὧν ἐποίει.&nbsp;&nbsp;</span>
<span class="ver"><b>37</b></span> <span class="text">ἐγένετο δὲ ἐν ταῖς ἡμέραις ἐκείναις ἀσθενήσασαν αὐτὴν ἀποθανεῖν·&nbsp;&nbsp; λούσαντες δὲ αὐτὴν ἔθηκαν ἐν ὑπερῴῳ.&nbsp;&nbsp;</span>
<span class="ver"><b>38</b></span> <span class="text">ἐγγὺς δὲ οὔσης Λύδδας τῇ Ἰόππῃ οἱ μαθηταὶ ἀκούσαντες ὅτι Πέτρος ἐστὶν ἐν αὐτῇ ἀπέστειλαν δύο ἄνδρας πρὸς αὐτὸν παρακαλοῦντες·&nbsp;&nbsp; μὴ ὀκνήσῃς διελθεῖν ἕως ἡμῶν.&nbsp;&nbsp;</span>
<span class="ver"><b>39</b></span> <span class="text">ἀναστὰς δὲ Πέτρος συνῆλθεν αὐτοῖς·&nbsp;&nbsp; ὃν παραγενόμενον ἀνήγαγον εἰς τὸ ὑπερῷον καὶ παρέστησαν αὐτῷ πᾶσαι αἱ χῆραι κλαίουσαι καὶ ἐπιδεικνύμεναι χιτῶνας καὶ ἱμάτια ὅσα ἐποίει μετ᾽ αὐτῶν οὖσα ἡ Δορκάς.&nbsp;&nbsp;</span>
<span class="ver"><b>40</b></span> <span class="text">ἐκβαλὼν δὲ ἔξω πάντας ὁ Πέτρος καὶ θεὶς τὰ γόνατα προσηύξατο καὶ ἐπιστρέψας πρὸς τὸ σῶμα εἶπεν·&nbsp;&nbsp; Ταβειθά, ἀνάστηθι.&nbsp;&nbsp; ἡ δὲ ἤνοιξεν τοὺς ὀφθαλμοὺς αὐτῆς, καὶ ἰδοῦσα τὸν Πέτρον ἀνεκάθισεν.&nbsp;&nbsp;</span>
<span class="ver"><b>41</b></span> <span class="text">δοὺς δὲ αὐτῇ χεῖρα ἀνέστησεν αὐτήν·&nbsp;&nbsp; φωνήσας δὲ τοὺς ἁγίους καὶ τὰς χήρας παρέστησεν αὐτὴν ζῶσαν.&nbsp;&nbsp;</span>
<span class="ver"><b>42</b></span> <span class="text">γνωστὸν δὲ ἐγένετο καθ᾽ ὅλης τῆς Ἰόππης καὶ ἐπίστευσαν πολλοὶ ἐπὶ τὸν κύριον.&nbsp;&nbsp;</span>
<span class="ver"><b>43</b></span> <span class="text">Ἐγένετο δὲ ἡμέρας ἱκανὰς μεῖναι ἐν Ἰόππῃ παρά τινι Σίμωνι βυρσεῖ.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;10</div>
<span class="ver"><b>1</b></span> <span class="text">Ἀνὴρ δέ τις ἐν Καισαρείᾳ ὀνόματι Κορνήλιος, ἑκατοντάρχης ἐκ σπείρης τῆς καλουμένης Ἰταλικῆς,</span>
<span class="ver"><b>2</b></span> <span class="text">εὐσεβὴς καὶ φοβούμενος τὸν θεὸν σὺν παντὶ τῷ οἴκῳ αὐτοῦ, ποιῶν ἐλεημοσύνας πολλὰς τῷ λαῷ καὶ δεόμενος τοῦ θεοῦ διὰ παντός,</span>
<span class="ver"><b>3</b></span> <span class="text">εἶδεν ἐν ὁράματι φανερῶς ὡσεὶ περὶ ὥραν ἐνάτην τῆς ἡμέρας ἄγγελον τοῦ θεοῦ εἰσελθόντα πρὸς αὐτὸν καὶ εἰπόντα αὐτῷ·&nbsp;&nbsp; Κορνήλιε.&nbsp;&nbsp;</span>
<span class="ver"><b>4</b></span> <span class="text">ὁ δὲ ἀτενίσας αὐτῷ καὶ ἔμφοβος γενόμενος εἶπεν·&nbsp;&nbsp; τί ἐστιν, κύριε;&nbsp;&nbsp; εἶπεν δὲ αὐτῷ·&nbsp;&nbsp; αἱ προσευχαί σου καὶ αἱ ἐλεημοσύναι σου ἀνέβησαν εἰς μνημόσυνον ἔμπροσθεν τοῦ θεοῦ.&nbsp;&nbsp;</span>
<span class="ver"><b>5</b></span> <span class="text">καὶ νῦν πέμψον ἄνδρας εἰς Ἰόππην καὶ μετάπεμψαι Σίμωνά τινα ὃς ἐπικαλεῖται Πέτρος·&nbsp;&nbsp;</span>
<span class="ver"><b>6</b></span> <span class="text">οὗτος ξενίζεται παρά τινι Σίμωνι βυρσεῖ, ᾧ ἐστιν οἰκία παρὰ θάλασσαν.&nbsp;&nbsp;</span>
<span class="ver"><b>7</b></span> <span class="text">ὡς δὲ ἀπῆλθεν ὁ ἄγγελος ὁ λαλῶν αὐτῷ, φωνήσας δύο τῶν οἰκετῶν καὶ στρατιώτην εὐσεβῆ τῶν προσκαρτερούντων αὐτῷ</span>
<span class="ver"><b>8</b></span> <span class="text">καὶ ἐξηγησάμενος ἅπαντα αὐτοῖς ἀπέστειλεν αὐτοὺς εἰς τὴν Ἰόππην.&nbsp;&nbsp;</span>
<span class="ver"><b>9</b></span> <span class="text">Τῇ δὲ ἐπαύριον, ὁδοιπορούντων ἐκείνων καὶ τῇ πόλει ἐγγιζόντων, ἀνέβη Πέτρος ἐπὶ τὸ δῶμα προσεύξασθαι περὶ ὥραν ἕκτην.&nbsp;&nbsp;</span>
<span class="ver"><b>10</b></span> <span class="text">ἐγένετο δὲ πρόσπεινος καὶ ἤθελεν γεύσασθαι.&nbsp;&nbsp; παρασκευαζόντων δὲ αὐτῶν ἐγένετο ἐπ᾽ αὐτὸν ἔκστασις</span>
<span class="ver"><b>11</b></span> <span class="text">καὶ θεωρεῖ τὸν οὐρανὸν ἀνεῳγμένον καὶ καταβαῖνον σκεῦός τι ὡς ὀθόνην μεγάλην τέσσαρσιν ἀρχαῖς καθιέμενον ἐπὶ τῆς γῆς,</span>
<span class="ver"><b>12</b></span> <span class="text">ἐν ᾧ ὑπῆρχεν πάντα τὰ τετράποδα καὶ ἑρπετὰ τῆς γῆς καὶ πετεινὰ τοῦ οὐρανοῦ.&nbsp;&nbsp;</span>
<span class="ver"><b>13</b></span> <span class="text">καὶ ἐγένετο φωνὴ πρὸς αὐτόν·&nbsp;&nbsp; ἀναστάς, Πέτρε, θῦσον καὶ φάγε.&nbsp;&nbsp;</span>
<span class="ver"><b>14</b></span> <span class="text">ὁ δὲ Πέτρος εἶπεν·&nbsp;&nbsp; μηδαμῶς, κύριε, ὅτι οὐδέποτε ἔφαγον πᾶν κοινὸν καὶ ἀκάθαρτον.&nbsp;&nbsp;</span>
<span class="ver"><b>15</b></span> <span class="text">καὶ φωνὴ πάλιν ἐκ δευτέρου πρὸς αὐτόν·&nbsp;&nbsp; ἃ ὁ θεὸς ἐκαθάρισεν, σὺ μὴ κοίνου.&nbsp;&nbsp;</span>
<span class="ver"><b>16</b></span> <span class="text">τοῦτο δὲ ἐγένετο ἐπὶ τρὶς καὶ εὐθὺς ἀνελήμφθη τὸ σκεῦος εἰς τὸν οὐρανόν.&nbsp;&nbsp;</span>
<span class="ver"><b>17</b></span> <span class="text">Ὡς δὲ ἐν ἑαυτῷ διηπόρει ὁ Πέτρος τί ἂν εἴη τὸ ὅραμα ὃ εἶδεν, ἰδοὺ οἱ ἄνδρες οἱ ἀπεσταλμένοι ὑπὸ τοῦ Κορνηλίου διερωτήσαντες τὴν οἰκίαν τοῦ Σίμωνος ἐπέστησαν ἐπὶ τὸν πυλῶνα,</span>
<span class="ver"><b>18</b></span> <span class="text">καὶ φωνήσαντες ἐπυνθάνοντο εἰ Σίμων ὁ ἐπικαλούμενος Πέτρος ἐνθάδε ξενίζεται.&nbsp;&nbsp;</span>
<span class="ver"><b>19</b></span> <span class="text">Τοῦ δὲ Πέτρου διενθυμουμένου περὶ τοῦ ὁράματος εἶπεν αὐτῷ τὸ πνεῦμα·&nbsp;&nbsp; ἰδοὺ ἄνδρες τρεῖς ζητοῦσιν σε,</span>
<span class="ver"><b>20</b></span> <span class="text">ἀλλὰ ἀναστὰς κατάβηθι καὶ πορεύου σὺν αὐτοῖς μηδὲν διακρινόμενος ὅτι ἐγὼ ἀπέσταλκα αὐτούς.&nbsp;&nbsp;</span>
<span class="ver"><b>21</b></span> <span class="text">καταβὰς δὲ Πέτρος πρὸς τοὺς ἄνδρας εἶπεν·&nbsp;&nbsp; ἰδοὺ ἐγώ εἰμι ὃν ζητεῖτε·&nbsp;&nbsp; τίς ἡ αἰτία δι᾽ ἣν πάρεστε;&nbsp;&nbsp;</span>
<span class="ver"><b>22</b></span> <span class="text">οἱ δὲ εἶπαν·&nbsp;&nbsp; Κορνήλιος ἑκατοντάρχης, ἀνὴρ δίκαιος καὶ φοβούμενος τὸν θεόν, μαρτυρούμενός τε ὑπὸ ὅλου τοῦ ἔθνους τῶν Ἰουδαίων, ἐχρηματίσθη ὑπὸ ἀγγέλου ἁγίου μεταπέμψασθαί σε εἰς τὸν οἶκον αὐτοῦ καὶ ἀκοῦσαι ῥήματα παρὰ σοῦ.&nbsp;&nbsp;</span>
<span class="ver"><b>23</b></span> <span class="text">εἰσκαλεσάμενος οὖν αὐτοὺς ἐξένισεν.&nbsp;&nbsp; Τῇ δὲ ἐπαύριον ἀναστὰς ἐξῆλθεν σὺν αὐτοῖς καί τινες τῶν ἀδελφῶν τῶν ἀπὸ Ἰόππης συνῆλθον αὐτῷ.&nbsp;&nbsp;</span>
<span class="ver"><b>24</b></span> <span class="text">τῇ δὲ ἐπαύριον εἰσῆλθεν εἰς τὴν Καισάρειαν.&nbsp;&nbsp; ὁ δὲ Κορνήλιος ἦν προσδοκῶν αὐτοὺς συνκαλεσάμενος τοὺς συγγενεῖς αὐτοῦ καὶ τοὺς ἀναγκαίους φίλους.&nbsp;&nbsp;</span>
<span class="ver"><b>25</b></span> <span class="text">Ὡς δὲ ἐγένετο τοῦ εἰσελθεῖν τὸν Πέτρον, συναντήσας αὐτῷ ὁ Κορνήλιος πεσὼν ἐπὶ τοὺς πόδας προσεκύνησεν.&nbsp;&nbsp;</span>
<span class="ver"><b>26</b></span> <span class="text">ὁ δὲ Πέτρος ἤγειρεν αὐτὸν λέγων·&nbsp;&nbsp; ἀνάστηθι·&nbsp;&nbsp; καὶ ἐγὼ αὐτὸς ἄνθρωπός εἰμι.&nbsp;&nbsp;</span>
<span class="ver"><b>27</b></span> <span class="text">καὶ συνομιλῶν αὐτῷ εἰσῆλθεν καὶ εὑρίσκει συνεληλυθότας πολλούς,</span>
<span class="ver"><b>28</b></span> <span class="text">ἔφη τε πρὸς αὐτούς·&nbsp;&nbsp; ὑμεῖς ἐπίστασθε ὡς ἀθέμιτόν ἐστιν ἀνδρὶ Ἰουδαίῳ κολλᾶσθαι ἢ προσέρχεσθαι ἀλλοφύλῳ·&nbsp;&nbsp; κἀμοὶ ὁ θεὸς ἔδειξεν μηδένα κοινὸν ἢ ἀκάθαρτον λέγειν ἄνθρωπον·&nbsp;&nbsp;</span>
<span class="ver"><b>29</b></span> <span class="text">διὸ καὶ ἀναντιρρήτως ἦλθον μεταπεμφθείς.&nbsp;&nbsp; πυνθάνομαι οὖν τίνι λόγῳ μετεπέμψασθέ με;&nbsp;&nbsp;</span>
<span class="ver"><b>30</b></span> <span class="text">καὶ ὁ Κορνήλιος ἔφη·&nbsp;&nbsp; ἀπὸ τετάρτης ἡμέρας μέχρι ταύτης τῆς ὥρας ἤμην τὴν ἐνάτην προσευχόμενος ἐν τῷ οἴκῳ μου, καὶ ἰδοὺ ἀνὴρ ἔστη ἐνώπιόν μου ἐν ἐσθῆτι λαμπρᾷ</span>
<span class="ver"><b>31</b></span> <span class="text">καὶ φησίν·&nbsp;&nbsp; Κορνήλιε, εἰσηκούσθη σου ἡ προσευχὴ καὶ αἱ ἐλεημοσύναι σου ἐμνήσθησαν ἐνώπιον τοῦ θεοῦ.&nbsp;&nbsp;</span>
<span class="ver"><b>32</b></span> <span class="text">πέμψον οὖν εἰς Ἰόππην καὶ μετακάλεσαι Σίμωνα ὃς ἐπικαλεῖται Πέτρος, οὗτος ξενίζεται ἐν οἰκίᾳ Σίμωνος βυρσέως παρὰ θάλασσαν.&nbsp;&nbsp;</span>
<span class="ver"><b>33</b></span> <span class="text">ἐξαυτῆς οὖν ἔπεμψα πρὸς σέ, σύ τε καλῶς ἐποίησας παραγενόμενος.&nbsp;&nbsp; νῦν οὖν πάντες ἡμεῖς ἐνώπιον τοῦ θεοῦ πάρεσμεν ἀκοῦσαι πάντα τὰ προστεταγμένα σοι ὑπὸ τοῦ κυρίου.&nbsp;&nbsp;</span>
<span class="ver"><b>34</b></span> <span class="text">Ἀνοίξας δὲ Πέτρος τὸ στόμα εἶπεν·&nbsp;&nbsp; ἐπ᾽ ἀληθείας καταλαμβάνομαι ὅτι οὐκ ἔστιν προσωπολήμπτης ὁ θεός,</span>
<span class="ver"><b>35</b></span> <span class="text">ἀλλ᾽ ἐν παντὶ ἔθνει ὁ φοβούμενος αὐτὸν καὶ ἐργαζόμενος δικαιοσύνην δεκτὸς αὐτῷ ἐστιν.&nbsp;&nbsp;</span>
<span class="ver"><b>36</b></span> <span class="text">τὸν λόγον ὃν ἀπέστειλεν τοῖς υἱοῖς Ἰσραὴλ εὐαγγελιζόμενος εἰρήνην διὰ Ἰησοῦ Χριστοῦ, οὗτός ἐστιν πάντων κύριος,</span>
<span class="ver"><b>37</b></span> <span class="text">ὑμεῖς οἴδατε τὸ γενόμενον ῥῆμα καθ᾽ ὅλης τῆς Ἰουδαίας, ἀρξάμενος ἀπὸ τῆς Γαλιλαίας μετὰ τὸ βάπτισμα ὃ ἐκήρυξεν Ἰωάννης,</span>
<span class="ver"><b>38</b></span> <span class="text">Ἰησοῦν τὸν ἀπὸ Ναζαρέθ, ὡς ἔχρισεν αὐτὸν ὁ θεὸς πνεύματι ἁγίῳ καὶ δυνάμει, ὃς διῆλθεν εὐεργετῶν καὶ ἰώμενος πάντας τοὺς καταδυναστευομένους ὑπὸ τοῦ διαβόλου, ὅτι ὁ θεὸς ἦν μετ᾽ αὐτοῦ.&nbsp;&nbsp;</span>
<span class="ver"><b>39</b></span> <span class="text">καὶ ἡμεῖς μάρτυρες πάντων ὧν ἐποίησεν ἔν τε τῇ χώρᾳ τῶν Ἰουδαίων καὶ Ἰερουσαλήμ.&nbsp;&nbsp; ὃν καὶ ἀνεῖλαν κρεμάσαντες ἐπὶ ξύλου,</span>
<span class="ver"><b>40</b></span> <span class="text">τοῦτον ὁ θεὸς ἤγειρεν τῇ τρίτῃ ἡμέρᾳ καὶ ἔδωκεν αὐτὸν ἐμφανῆ γενέσθαι,</span>
<span class="ver"><b>41</b></span> <span class="text">οὐ παντὶ τῷ λαῷ, ἀλλὰ μάρτυσιν τοῖς προκεχειροτονημένοις ὑπὸ τοῦ θεοῦ, ἡμῖν, οἵτινες συνεφάγομεν καὶ συνεπίομεν αὐτῷ μετὰ τὸ ἀναστῆναι αὐτὸν ἐκ νεκρῶν·&nbsp;&nbsp;</span>
<span class="ver"><b>42</b></span> <span class="text">καὶ παρήγγειλεν ἡμῖν κηρύξαι τῷ λαῷ καὶ διαμαρτύρασθαι ὅτι οὗτός ἐστιν ὁ ὡρισμένος ὑπὸ τοῦ θεοῦ κριτὴς ζώντων καὶ νεκρῶν.&nbsp;&nbsp;</span>
<span class="ver"><b>43</b></span> <span class="text">τούτῳ πάντες οἱ προφῆται μαρτυροῦσιν ἄφεσιν ἁμαρτιῶν λαβεῖν διὰ τοῦ ὀνόματος αὐτοῦ πάντα τὸν πιστεύοντα εἰς αὐτόν.&nbsp;&nbsp;</span>
<span class="ver"><b>44</b></span> <span class="text">Ἔτι λαλοῦντος τοῦ Πέτρου τὰ ῥήματα ταῦτα ἐπέπεσεν τὸ πνεῦμα τὸ ἅγιον ἐπὶ πάντας τοὺς ἀκούοντας τὸν λόγον.&nbsp;&nbsp;</span>
<span class="ver"><b>45</b></span> <span class="text">καὶ ἐξέστησαν οἱ ἐκ περιτομῆς πιστοὶ ὅσοι συνῆλθαν τῷ Πέτρῳ, ὅτι καὶ ἐπὶ τὰ ἔθνη ἡ δωρεὰ τοῦ ἁγίου πνεύματος ἐκκέχυται·&nbsp;&nbsp;</span>
<span class="ver"><b>46</b></span> <span class="text">ἤκουον γὰρ αὐτῶν λαλούντων γλώσσαις καὶ μεγαλυνόντων τὸν θεόν.&nbsp;&nbsp; τότε ἀπεκρίθη Πέτρος·&nbsp;&nbsp;</span>
<span class="ver"><b>47</b></span> <span class="text">μήτι τὸ ὕδωρ δύναται κωλῦσαί τις τοῦ μὴ βαπτισθῆναι τούτους, οἵτινες τὸ πνεῦμα τὸ ἅγιον ἔλαβον ὡς καὶ ἡμεῖς;&nbsp;&nbsp;</span>
<span class="ver"><b>48</b></span> <span class="text">προσέταξεν δὲ αὐτοὺς ἐν τῷ ὀνόματι Ἰησοῦ Χριστοῦ βαπτισθῆναι.&nbsp;&nbsp; τότε ἠρώτησαν αὐτὸν ἐπιμεῖναι ἡμέρας τινάς.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;11</div>
<span class="ver"><b>1</b></span> <span class="text">Ἤκουσαν δὲ οἱ ἀπόστολοι καὶ οἱ ἀδελφοὶ οἱ ὄντες κατὰ τὴν Ἰουδαίαν ὅτι καὶ τὰ ἔθνη ἐδέξαντο τὸν λόγον τοῦ θεοῦ.&nbsp;&nbsp;</span>
<span class="ver"><b>2</b></span> <span class="text">Ὅτε δὲ ἀνέβη Πέτρος εἰς Ἰερουσαλήμ, διεκρίνοντο πρὸς αὐτὸν οἱ ἐκ περιτομῆς</span>
<span class="ver"><b>3</b></span> <span class="text">λέγοντες ὅτι εἰσῆλθεν πρὸς ἄνδρας ἀκροβυστίαν ἔχοντας καὶ συνέφαγεν αὐτοῖς.&nbsp;&nbsp;</span>
<span class="ver"><b>4</b></span> <span class="text">Ἀρξάμενος δὲ Πέτρος ἐξετίθετο αὐτοῖς καθεξῆς λέγων·&nbsp;&nbsp;</span>
<span class="ver"><b>5</b></span> <span class="text">ἐγὼ ἤμην ἐν πόλει Ἰόππῃ προσευχόμενος καὶ εἶδον ἐν ἐκστάσει ὅραμα, καταβαῖνον σκεῦός τι ὡς ὀθόνην μεγάλην τέσσαρσιν ἀρχαῖς καθιεμένην ἐκ τοῦ οὐρανοῦ, καὶ ἦλθεν ἄχρι ἐμοῦ.&nbsp;&nbsp;</span>
<span class="ver"><b>6</b></span> <span class="text">εἰς ἣν ἀτενίσας κατενόουν καὶ εἶδον τὰ τετράποδα τῆς γῆς καὶ τὰ θηρία καὶ τὰ ἑρπετὰ καὶ τὰ πετεινὰ τοῦ οὐρανοῦ.&nbsp;&nbsp;</span>
<span class="ver"><b>7</b></span> <span class="text">ἤκουσα δὲ καὶ φωνῆς λεγούσης μοι·&nbsp;&nbsp; ἀναστάς, Πέτρε, θῦσον καὶ φάγε.&nbsp;&nbsp;</span>
<span class="ver"><b>8</b></span> <span class="text">εἶπον δέ·&nbsp;&nbsp; μηδαμῶς, κύριε, ὅτι κοινὸν ἢ ἀκάθαρτον οὐδέποτε εἰσῆλθεν εἰς τὸ στόμα μου.&nbsp;&nbsp;</span>
<span class="ver"><b>9</b></span> <span class="text">ἀπεκρίθη δὲ φωνὴ ἐκ δευτέρου ἐκ τοῦ οὐρανοῦ·&nbsp;&nbsp; ἃ ὁ θεὸς ἐκαθάρισεν, σὺ μὴ κοίνου.&nbsp;&nbsp;</span>
<span class="ver"><b>10</b></span> <span class="text">τοῦτο δὲ ἐγένετο ἐπὶ τρίς, καὶ ἀνεσπάσθη πάλιν ἅπαντα εἰς τὸν οὐρανόν.&nbsp;&nbsp;</span>
<span class="ver"><b>11</b></span> <span class="text">Καὶ ἰδοὺ ἐξαυτῆς τρεῖς ἄνδρες ἐπέστησαν ἐπὶ τὴν οἰκίαν ἐν ᾗ ἦμεν, ἀπεσταλμένοι ἀπὸ Καισαρείας πρός με.&nbsp;&nbsp;</span>
<span class="ver"><b>12</b></span> <span class="text">εἶπεν δὲ τὸ πνεῦμά μοι συνελθεῖν αὐτοῖς μηδὲν διακρίναντα.&nbsp;&nbsp; ἦλθον δὲ σὺν ἐμοὶ καὶ οἱ ἓξ ἀδελφοὶ οὗτοι καὶ εἰσήλθομεν εἰς τὸν οἶκον τοῦ ἀνδρός.&nbsp;&nbsp;</span>
<span class="ver"><b>13</b></span> <span class="text">ἀπήγγειλεν δὲ ἡμῖν πῶς εἶδεν τὸν ἄγγελον ἐν τῷ οἴκῳ αὐτοῦ σταθέντα καὶ εἰπόντα·&nbsp;&nbsp; ἀπόστειλον εἰς Ἰόππην καὶ μετάπεμψαι Σίμωνα τὸν ἐπικαλούμενον Πέτρον,</span>
<span class="ver"><b>14</b></span> <span class="text">ὃς λαλήσει ῥήματα πρὸς σὲ ἐν οἷς σωθήσῃ σὺ καὶ πᾶς ὁ οἶκός σου.&nbsp;&nbsp;</span>
<span class="ver"><b>15</b></span> <span class="text">ἐν δὲ τῷ ἄρξασθαί με λαλεῖν ἐπέπεσεν τὸ πνεῦμα τὸ ἅγιον ἐπ᾽ αὐτοὺς ὥσπερ καὶ ἐφ᾽ ἡμᾶς ἐν ἀρχῇ.&nbsp;&nbsp;</span>
<span class="ver"><b>16</b></span> <span class="text">ἐμνήσθην δὲ τοῦ ῥήματος τοῦ κυρίου ὡς ἔλεγεν·&nbsp;&nbsp; Ἰωάννης μὲν ἐβάπτισεν ὕδατι, ὑμεῖς δὲ βαπτισθήσεσθε ἐν πνεύματι ἁγίῳ.&nbsp;&nbsp;</span>
<span class="ver"><b>17</b></span> <span class="text">εἰ οὖν τὴν ἴσην δωρεὰν ἔδωκεν αὐτοῖς ὁ θεὸς ὡς καὶ ἡμῖν πιστεύσασιν ἐπὶ τὸν κύριον Ἰησοῦν Χριστόν, ἐγὼ τίς ἤμην δυνατὸς κωλῦσαι τὸν θεόν;&nbsp;&nbsp;</span>
<span class="ver"><b>18</b></span> <span class="text">Ἀκούσαντες δὲ ταῦτα ἡσύχασαν καὶ ἐδόξασαν τὸν θεὸν λέγοντες·&nbsp;&nbsp; ἄρα καὶ τοῖς ἔθνεσιν ὁ θεὸς τὴν μετάνοιαν εἰς ζωὴν ἔδωκεν.&nbsp;&nbsp;</span>
<span class="ver"><b>19</b></span> <span class="text">Οἱ μὲν οὖν διασπαρέντες ἀπὸ τῆς θλίψεως τῆς γενομένης ἐπὶ Στεφάνῳ διῆλθον ἕως Φοινίκης καὶ Κύπρου καὶ Ἀντιοχείας μηδενὶ λαλοῦντες τὸν λόγον εἰ μὴ μόνον Ἰουδαίοις.&nbsp;&nbsp;</span>
<span class="ver"><b>20</b></span> <span class="text">Ἦσαν δέ τινες ἐξ αὐτῶν ἄνδρες Κύπριοι καὶ Κυρηναῖοι, οἵτινες ἐλθόντες εἰς Ἀντιόχειαν ἐλάλουν καὶ πρὸς τοὺς Ἑλληνιστὰς εὐαγγελιζόμενοι τὸν κύριον Ἰησοῦν.&nbsp;&nbsp;</span>
<span class="ver"><b>21</b></span> <span class="text">καὶ ἦν χεὶρ κυρίου μετ᾽ αὐτῶν, πολύς τε ἀριθμὸς ὁ πιστεύσας ἐπέστρεψεν ἐπὶ τὸν κύριον.&nbsp;&nbsp;</span>
<span class="ver"><b>22</b></span> <span class="text">Ἠκούσθη δὲ ὁ λόγος εἰς τὰ ὦτα τῆς ἐκκλησίας τῆς οὔσης ἐν Ἰερουσαλὴμ περὶ αὐτῶν καὶ ἐξαπέστειλαν Βαρναβᾶν ἕως Ἀντιοχείας.&nbsp;&nbsp;</span>
<span class="ver"><b>23</b></span> <span class="text">ὃς παραγενόμενος καὶ ἰδὼν τὴν χάριν τὴν τοῦ θεοῦ, ἐχάρη καὶ παρεκάλει πάντας τῇ προθέσει τῆς καρδίας προσμένειν τῷ κυρίῳ,</span>
<span class="ver"><b>24</b></span> <span class="text">ὅτι ἦν ἀνὴρ ἀγαθὸς καὶ πλήρης πνεύματος ἁγίου καὶ πίστεως.&nbsp;&nbsp; καὶ προσετέθη ὄχλος ἱκανὸς τῷ κυρίῳ.&nbsp;&nbsp;</span>
<span class="ver"><b>25</b></span> <span class="text">Ἐξῆλθεν δὲ εἰς Ταρσὸν ἀναζητῆσαι Σαῦλον,</span>
<span class="ver"><b>26</b></span> <span class="text">καὶ εὑρὼν ἤγαγεν εἰς Ἀντιόχειαν.&nbsp;&nbsp; ἐγένετο δὲ αὐτοῖς καὶ ἐνιαυτὸν ὅλον συναχθῆναι ἐν τῇ ἐκκλησίᾳ καὶ διδάξαι ὄχλον ἱκανόν, χρηματίσαι τε πρώτως ἐν Ἀντιοχείᾳ τοὺς μαθητὰς Χριστιανούς.&nbsp;&nbsp;</span>
<span class="ver"><b>27</b></span> <span class="text">Ἐν ταύταις δὲ ταῖς ἡμέραις κατῆλθον ἀπὸ Ἱεροσολύμων προφῆται εἰς Ἀντιόχειαν.&nbsp;&nbsp;</span>
<span class="ver"><b>28</b></span> <span class="text">ἀναστὰς δὲ εἷς ἐξ αὐτῶν ὀνόματι Ἅγαβος ἐσήμανεν διὰ τοῦ πνεύματος λιμὸν μεγάλην μέλλειν ἔσεσθαι ἐφ᾽ ὅλην τὴν οἰκουμένην, ἥτις ἐγένετο ἐπὶ Κλαυδίου.&nbsp;&nbsp;</span>
<span class="ver"><b>29</b></span> <span class="text">τῶν δὲ μαθητῶν, καθὼς εὐπορεῖτό τις, ὥρισαν ἕκαστος αὐτῶν εἰς διακονίαν πέμψαι τοῖς κατοικοῦσιν ἐν τῇ Ἰουδαίᾳ ἀδελφοῖς·&nbsp;&nbsp;</span>
<span class="ver"><b>30</b></span> <span class="text">ὃ καὶ ἐποίησαν ἀποστείλαντες πρὸς τοὺς πρεσβυτέρους διὰ χειρὸς Βαρναβᾶ καὶ Σαύλου.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;12</div>
<span class="ver"><b>1</b></span> <span class="text">Κατ᾽ ἐκεῖνον δὲ τὸν καιρὸν ἐπέβαλεν Ἡρῴδης ὁ βασιλεὺς τὰς χεῖρας κακῶσαί τινας τῶν ἀπὸ τῆς ἐκκλησίας.&nbsp;&nbsp;</span>
<span class="ver"><b>2</b></span> <span class="text">ἀνεῖλεν δὲ Ἰάκωβον τὸν ἀδελφὸν Ἰωάννου μαχαίρῃ.&nbsp;&nbsp;</span>
<span class="ver"><b>3</b></span> <span class="text">Ἰδὼν δὲ ὅτι ἀρεστόν ἐστιν τοῖς Ἰουδαίοις, προσέθετο συλλαβεῖν καὶ Πέτρον, – ἦσαν δὲ ἡμέραι τῶν ἀζύμων –</span>
<span class="ver"><b>4</b></span> <span class="text">ὃν καὶ πιάσας ἔθετο εἰς φυλακὴν παραδοὺς τέσσαρσιν τετραδίοις στρατιωτῶν φυλάσσειν αὐτόν, βουλόμενος μετὰ τὸ πάσχα ἀναγαγεῖν αὐτὸν τῷ λαῷ.&nbsp;&nbsp;</span>
<span class="ver"><b>5</b></span> <span class="text">ὁ μὲν οὖν Πέτρος ἐτηρεῖτο ἐν τῇ φυλακῇ·&nbsp;&nbsp; προσευχὴ δὲ ἦν ἐκτενῶς γινομένη ὑπὸ τῆς ἐκκλησίας πρὸς τὸν θεὸν περὶ αὐτοῦ.&nbsp;&nbsp;</span>
<span class="ver"><b>6</b></span> <span class="text">Ὅτε δὲ ἤμελλεν προαγαγεῖν αὐτὸν ὁ Ἡρῴδης, τῇ νυκτὶ ἐκείνῃ ἦν ὁ Πέτρος κοιμώμενος μεταξὺ δύο στρατιωτῶν δεδεμένος ἁλύσεσιν δυσὶν φύλακές τε πρὸ τῆς θύρας ἐτήρουν τὴν φυλακήν.&nbsp;&nbsp;</span>
<span class="ver"><b>7</b></span> <span class="text">καὶ ἰδοὺ ἄγγελος κυρίου ἐπέστη καὶ φῶς ἔλαμψεν ἐν τῷ οἰκήματι·&nbsp;&nbsp; πατάξας δὲ τὴν πλευρὰν τοῦ Πέτρου ἤγειρεν αὐτὸν λέγων·&nbsp;&nbsp; ἀνάστα ἐν τάχει.&nbsp;&nbsp; καὶ ἐξέπεσαν αὐτοῦ αἱ ἁλύσεις ἐκ τῶν χειρῶν.&nbsp;&nbsp;</span>
<span class="ver"><b>8</b></span> <span class="text">εἶπεν δὲ ὁ ἄγγελος πρὸς αὐτόν·&nbsp;&nbsp; ζῶσαι καὶ ὑπόδησαι τὰ σανδάλιά σου.&nbsp;&nbsp; ἐποίησεν δὲ οὕτως.&nbsp;&nbsp; καὶ λέγει αὐτῷ·&nbsp;&nbsp; περιβαλοῦ τὸ ἱμάτιόν σου καὶ ἀκολούθει μοι.&nbsp;&nbsp;</span>
<span class="ver"><b>9</b></span> <span class="text">καὶ ἐξελθὼν ἠκολούθει καὶ οὐκ ᾔδει ὅτι ἀληθές ἐστιν τὸ γινόμενον διὰ τοῦ ἀγγέλου·&nbsp;&nbsp; ἐδόκει δὲ ὅραμα βλέπειν.&nbsp;&nbsp;</span>
<span class="ver"><b>10</b></span> <span class="text">διελθόντες δὲ πρώτην φυλακὴν καὶ δευτέραν ἦλθαν ἐπὶ τὴν πύλην τὴν σιδηρᾶν τὴν φέρουσαν εἰς τὴν πόλιν, ἥτις αὐτομάτη ἠνοίγη αὐτοῖς καὶ ἐξελθόντες προῆλθον ῥύμην μίαν, καὶ εὐθέως ἀπέστη ὁ ἄγγελος ἀπ᾽ αὐτοῦ.&nbsp;&nbsp;</span>
<span class="ver"><b>11</b></span> <span class="text">Καὶ ὁ Πέτρος ἐν ἑαυτῷ γενόμενος εἶπεν·&nbsp;&nbsp; νῦν οἶδα ἀληθῶς ὅτι ἐξαπέστειλεν ὁ κύριος τὸν ἄγγελον αὐτοῦ καὶ ἐξείλατό με ἐκ χειρὸς Ἡρῴδου καὶ πάσης τῆς προσδοκίας τοῦ λαοῦ τῶν Ἰουδαίων.&nbsp;&nbsp;</span>
<span class="ver"><b>12</b></span> <span class="text">συνιδών τε ἦλθεν ἐπὶ τὴν οἰκίαν τῆς Μαρίας τῆς μητρὸς Ἰωάννου τοῦ ἐπικαλουμένου Μάρκου, οὗ ἦσαν ἱκανοὶ συνηθροισμένοι καὶ προσευχόμενοι.&nbsp;&nbsp;</span>
<span class="ver"><b>13</b></span> <span class="text">κρούσαντος δὲ αὐτοῦ τὴν θύραν τοῦ πυλῶνος προσῆλθεν παιδίσκη ὑπακοῦσαι ὀνόματι Ῥόδη,</span>
<span class="ver"><b>14</b></span> <span class="text">καὶ ἐπιγνοῦσα τὴν φωνὴν τοῦ Πέτρου ἀπὸ τῆς χαρᾶς οὐκ ἤνοιξεν τὸν πυλῶνα, εἰσδραμοῦσα δὲ ἀπήγγειλεν ἑστάναι τὸν Πέτρον πρὸ τοῦ πυλῶνος.&nbsp;&nbsp;</span>
<span class="ver"><b>15</b></span> <span class="text">οἱ δὲ πρὸς αὐτὴν εἶπαν·&nbsp;&nbsp; μαίνῃ.&nbsp;&nbsp; ἡ δὲ διϊσχυρίζετο οὕτως ἔχειν.&nbsp;&nbsp; οἱ δὲ ἔλεγον·&nbsp;&nbsp; ὁ ἄγγελός ἐστιν αὐτοῦ.&nbsp;&nbsp;</span>
<span class="ver"><b>16</b></span> <span class="text">ὁ δὲ Πέτρος ἐπέμενεν κρούων·&nbsp;&nbsp; ἀνοίξαντες δὲ εἶδαν αὐτὸν καὶ ἐξέστησαν.&nbsp;&nbsp;</span>
<span class="ver"><b>17</b></span> <span class="text">κατασείσας δὲ αὐτοῖς τῇ χειρὶ σιγᾶν διηγήσατο πῶς ὁ κύριος αὐτὸν ἐξήγαγεν ἐκ τῆς φυλακῆς εἶπέν τε·&nbsp;&nbsp; ἀπαγγείλατε Ἰακώβῳ καὶ τοῖς ἀδελφοῖς ταῦτα.&nbsp;&nbsp; καὶ ἐξελθὼν ἐπορεύθη εἰς ἕτερον τόπον.&nbsp;&nbsp;</span>
<span class="ver"><b>18</b></span> <span class="text">Γενομένης δὲ ἡμέρας ἦν τάραχος οὐκ ὀλίγος ἐν τοῖς στρατιώταις τί ἄρα ὁ Πέτρος ἐγένετο.&nbsp;&nbsp;</span>
<span class="ver"><b>19</b></span> <span class="text">Ἡρῴδης δὲ ἐπιζητήσας αὐτὸν καὶ μὴ εὑρών, ἀνακρίνας τοὺς φύλακας ἐκέλευσεν ἀπαχθῆναι, καὶ κατελθὼν ἀπὸ τῆς Ἰουδαίας εἰς Καισάρειαν διέτριβεν.&nbsp;&nbsp;</span>
<span class="ver"><b>20</b></span> <span class="text">Ἦν δὲ θυμομαχῶν Τυρίοις καὶ Σιδωνίοις·&nbsp;&nbsp; ὁμοθυμαδὸν δὲ παρῆσαν πρὸς αὐτὸν καὶ πείσαντες Βλάστον, τὸν ἐπὶ τοῦ κοιτῶνος τοῦ βασιλέως, ᾐτοῦντο εἰρήνην διὰ τὸ τρέφεσθαι αὐτῶν τὴν χώραν ἀπὸ τῆς βασιλικῆς.&nbsp;&nbsp;</span>
<span class="ver"><b>21</b></span> <span class="text">τακτῇ δὲ ἡμέρᾳ ὁ Ἡρῴδης ἐνδυσάμενος ἐσθῆτα βασιλικὴν καὶ καθίσας ἐπὶ τοῦ βήματος ἐδημηγόρει πρὸς αὐτούς,</span>
<span class="ver"><b>22</b></span> <span class="text">ὁ δὲ δῆμος ἐπεφώνει·&nbsp;&nbsp; θεοῦ φωνὴ καὶ οὐκ ἀνθρώπου.&nbsp;&nbsp;</span>
<span class="ver"><b>23</b></span> <span class="text">παραχρῆμα δὲ ἐπάταξεν αὐτὸν ἄγγελος κυρίου ἀνθ᾽ ὧν οὐκ ἔδωκεν τὴν δόξαν τῷ θεῷ, καὶ γενόμενος σκωληκόβρωτος ἐξέψυξεν.&nbsp;&nbsp;</span>
<span class="ver"><b>24</b></span> <span class="text">Ὁ δὲ λόγος τοῦ θεοῦ ηὔξανεν καὶ ἐπληθύνετο.&nbsp;&nbsp;</span>
<span class="ver"><b>25</b></span> <span class="text">Βαρναβᾶς δὲ καὶ Σαῦλος ὑπέστρεψαν εἰς Ἰερουσαλὴμ πληρώσαντες τὴν διακονίαν, συνπαραλαβόντες Ἰωάννην τὸν ἐπικληθέντα Μᾶρκον.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;13</div>
<span class="ver"><b>1</b></span> <span class="text">Ἦσαν δὲ ἐν Ἀντιοχείᾳ κατὰ τὴν οὖσαν ἐκκλησίαν προφῆται καὶ διδάσκαλοι ὅ τε Βαρναβᾶς καὶ Συμεὼν ὁ καλούμενος Νίγερ καὶ Λούκιος ὁ Κυρηναῖος, Μαναήν τε Ἡρῴδου τοῦ τετράρχου σύντροφος καὶ Σαῦλος.&nbsp;&nbsp;</span>
<span class="ver"><b>2</b></span> <span class="text">Λειτουργούντων δὲ αὐτῶν τῷ κυρίῳ καὶ νηστευόντων εἶπεν τὸ πνεῦμα τὸ ἅγιον·&nbsp;&nbsp; ἀφορίσατε δή μοι τὸν Βαρναβᾶν καὶ Σαῦλον εἰς τὸ ἔργον ὃ προσκέκλημαι αὐτούς.&nbsp;&nbsp;</span>
<span class="ver"><b>3</b></span> <span class="text">τότε νηστεύσαντες καὶ προσευξάμενοι καὶ ἐπιθέντες τὰς χεῖρας αὐτοῖς ἀπέλυσαν.&nbsp;&nbsp;</span>
<span class="ver"><b>4</b></span> <span class="text">Αὐτοὶ μὲν οὖν ἐκπεμφθέντες ὑπὸ τοῦ ἁγίου πνεύματος κατῆλθον εἰς Σελεύκειαν, ἐκεῖθέν τε ἀπέπλευσαν εἰς Κύπρον</span>
<span class="ver"><b>5</b></span> <span class="text">καὶ γενόμενοι ἐν Σαλαμῖνι κατήγγελλον τὸν λόγον τοῦ θεοῦ ἐν ταῖς συναγωγαῖς τῶν Ἰουδαίων.&nbsp;&nbsp; εἶχον δὲ καὶ Ἰωάννην ὑπηρέτην.&nbsp;&nbsp;</span>
<span class="ver"><b>6</b></span> <span class="text">Διελθόντες δὲ ὅλην τὴν νῆσον ἄχρι Πάφου εὗρον ἄνδρα τινὰ μάγον ψευδοπροφήτην Ἰουδαῖον ᾧ ὄνομα Βαριησοῦς</span>
<span class="ver"><b>7</b></span> <span class="text">ὃς ἦν σὺν τῷ ἀνθυπάτῳ Σεργίῳ Παύλῳ, ἀνδρὶ συνετῷ.&nbsp;&nbsp; οὗτος προσκαλεσάμενος Βαρναβᾶν καὶ Σαῦλον ἐπεζήτησεν ἀκοῦσαι τὸν λόγον τοῦ θεοῦ.&nbsp;&nbsp;</span>
<span class="ver"><b>8</b></span> <span class="text">ἀνθίστατο δὲ αὐτοῖς Ἐλύμας ὁ μάγος, οὕτως γὰρ μεθερμηνεύεται τὸ ὄνομα αὐτοῦ, ζητῶν διαστρέψαι τὸν ἀνθύπατον ἀπὸ τῆς πίστεως.&nbsp;&nbsp;</span>
<span class="ver"><b>9</b></span> <span class="text">Σαῦλος δέ, ὁ καὶ Παῦλος, πλησθεὶς πνεύματος ἁγίου ἀτενίσας εἰς αὐτὸν</span>
<span class="ver"><b>10</b></span> <span class="text">εἶπεν·&nbsp;&nbsp; ὦ πλήρης παντὸς δόλου καὶ πάσης ῥᾳδιουργίας, υἱὲ διαβόλου, ἐχθρὲ πάσης δικαιοσύνης, οὐ παύσῃ διαστρέφων τὰς ὁδοὺς τοῦ κυρίου τὰς εὐθείας;&nbsp;&nbsp;</span>
<span class="ver"><b>11</b></span> <span class="text">καὶ νῦν ἰδοὺ χεὶρ κυρίου ἐπὶ σὲ καὶ ἔσῃ τυφλὸς μὴ βλέπων τὸν ἥλιον ἄχρι καιροῦ.&nbsp;&nbsp; παραχρῆμά τε ἔπεσεν ἐπ᾽ αὐτὸν ἀχλὺς καὶ σκότος καὶ περιάγων ἐζήτει χειραγωγούς.&nbsp;&nbsp;</span>
<span class="ver"><b>12</b></span> <span class="text">τότε ἰδὼν ὁ ἀνθύπατος τὸ γεγονὸς ἐπίστευσεν ἐκπλησσόμενος ἐπὶ τῇ διδαχῇ τοῦ κυρίου.&nbsp;&nbsp;</span>
<span class="ver"><b>13</b></span> <span class="text">Ἀναχθέντες δὲ ἀπὸ τῆς Πάφου οἱ περὶ Παῦλον ἦλθον εἰς Πέργην τῆς Παμφυλίας, Ἰωάννης δὲ ἀποχωρήσας ἀπ᾽ αὐτῶν ὑπέστρεψεν εἰς Ἱεροσόλυμα.&nbsp;&nbsp;</span>
<span class="ver"><b>14</b></span> <span class="text">Αὐτοὶ δὲ διελθόντες ἀπὸ τῆς Πέργης παρεγένοντο εἰς Ἀντιόχειαν τὴν Πισιδίαν, καὶ ἐλθόντες εἰς τὴν συναγωγὴν τῇ ἡμέρᾳ τῶν σαββάτων ἐκάθισαν.&nbsp;&nbsp;</span>
<span class="ver"><b>15</b></span> <span class="text">μετὰ δὲ τὴν ἀνάγνωσιν τοῦ νόμου καὶ τῶν προφητῶν ἀπέστειλαν οἱ ἀρχισυνάγωγοι πρὸς αὐτοὺς λέγοντες·&nbsp;&nbsp; ἄνδρες ἀδελφοί, εἴ τίς ἐστιν ἐν ὑμῖν λόγος παρακλήσεως πρὸς τὸν λαόν, λέγετε.&nbsp;&nbsp;</span>
<span class="ver"><b>16</b></span> <span class="text">Ἀναστὰς δὲ Παῦλος καὶ κατασείσας τῇ χειρὶ εἶπεν·&nbsp;&nbsp; ἄνδρες Ἰσραηλεῖται καὶ οἱ φοβούμενοι τὸν θεόν, ἀκούσατε.&nbsp;&nbsp;</span>
<span class="ver"><b>17</b></span> <span class="text">ὁ θεὸς τοῦ λαοῦ τούτου Ἰσραὴλ ἐξελέξατο τοὺς πατέρας ἡμῶν καὶ τὸν λαὸν ὕψωσεν ἐν τῇ παροικίᾳ ἐν γῇ Αἰγύπτου καὶ μετὰ βραχίονος ὑψηλοῦ ἐξήγαγεν αὐτοὺς ἐξ αὐτῆς,</span>
<span class="ver"><b>18</b></span> <span class="text">καὶ ὡς τεσσερακονταετῆ χρόνον ἐτροποφόρησεν αὐτοὺς ἐν τῇ ἐρήμῳ</span>
<span class="ver"><b>19</b></span> <span class="text">καὶ καθελὼν ἔθνη ἑπτὰ ἐν γῇ Χανάαν κατεκληρονόμησεν τὴν γῆν αὐτῶν</span>
<span class="ver"><b>20</b></span> <span class="text">ὡς ἔτεσιν τετρακοσίοις καὶ πεντήκοντα.&nbsp;&nbsp; καὶ μετὰ ταῦτα ἔδωκεν κριτὰς ἕως Σαμουὴλ προφήτου.&nbsp;&nbsp;</span>
<span class="ver"><b>21</b></span> <span class="text">κἀκεῖθεν ᾐτήσαντο βασιλέα καὶ ἔδωκεν αὐτοῖς ὁ θεὸς τὸν Σαοὺλ υἱὸν Κείς, ἄνδρα ἐκ φυλῆς Βενιαμείν, ἔτη τεσσεράκοντα,</span>
<span class="ver"><b>22</b></span> <span class="text">καὶ μεταστήσας αὐτὸν ἤγειρεν τὸν Δαυὶδ αὐτοῖς εἰς βασιλέα ᾧ καὶ εἶπεν μαρτυρήσας·&nbsp;&nbsp; εὗρον Δαυὶδ τὸν τοῦ Ἰεσσαί, ἄνδρα κατὰ τὴν καρδίαν μου, ὃς ποιήσει πάντα τὰ θελήματά μου.&nbsp;&nbsp;</span>
<span class="ver"><b>23</b></span> <span class="text">τούτου ὁ θεὸς ἀπὸ τοῦ σπέρματος κατ᾽ ἐπαγγελίαν ἤγαγεν τῷ Ἰσραὴλ σωτῆρα Ἰησοῦν,</span>
<span class="ver"><b>24</b></span> <span class="text">προκηρύξαντος Ἰωάννου πρὸ προσώπου τῆς εἰσόδου αὐτοῦ βάπτισμα μετανοίας παντὶ τῷ λαῷ Ἰσραήλ.&nbsp;&nbsp;</span>
<span class="ver"><b>25</b></span> <span class="text">ὡς δὲ ἐπλήρου Ἰωάννης τὸν δρόμον, ἔλεγεν·&nbsp;&nbsp; τί ἐμὲ ὑπονοεῖτε εἶναι;&nbsp;&nbsp; οὐκ εἰμὶ ἐγώ·&nbsp;&nbsp; ἀλλ᾽ ἰδοὺ ἔρχεται μετ᾽ ἐμὲ οὗ οὐκ εἰμὶ ἄξιος τὸ ὑπόδημα τῶν ποδῶν λῦσαι.&nbsp;&nbsp;</span>
<span class="ver"><b>26</b></span> <span class="text">Ἄνδρες ἀδελφοί, υἱοὶ γένους Ἀβραὰμ καὶ οἱ ἐν ὑμῖν φοβούμενοι τὸν θεόν, ἡμῖν ὁ λόγος τῆς σωτηρίας ταύτης ἐξαπεστάλη.&nbsp;&nbsp;</span>
<span class="ver"><b>27</b></span> <span class="text">οἱ γὰρ κατοικοῦντες ἐν Ἰερουσαλὴμ καὶ οἱ ἄρχοντες αὐτῶν τοῦτον ἀγνοήσαντες καὶ τὰς φωνὰς τῶν προφητῶν τὰς κατὰ πᾶν σάββατον ἀναγινωσκομένας κρίναντες ἐπλήρωσαν,</span>
<span class="ver"><b>28</b></span> <span class="text">καὶ μηδεμίαν αἰτίαν θανάτου εὑρόντες ᾐτήσαντο Πειλᾶτον ἀναιρεθῆναι αὐτόν.&nbsp;&nbsp;</span>
<span class="ver"><b>29</b></span> <span class="text">ὡς δὲ ἐτέλεσαν πάντα τὰ περὶ αὐτοῦ γεγραμμένα, καθελόντες ἀπὸ τοῦ ξύλου ἔθηκαν εἰς μνημεῖον.&nbsp;&nbsp;</span>
<span class="ver"><b>30</b></span> <span class="text">ὁ δὲ θεὸς ἤγειρεν αὐτὸν ἐκ νεκρῶν,</span>
<span class="ver"><b>31</b></span> <span class="text">ὃς ὤφθη ἐπὶ ἡμέρας πλείους τοῖς συναναβᾶσιν αὐτῷ ἀπὸ τῆς Γαλιλαίας εἰς Ἰερουσαλήμ, οἵτινες νῦν εἰσιν μάρτυρες αὐτοῦ πρὸς τὸν λαόν.&nbsp;&nbsp;</span>
<span class="ver"><b>32</b></span> <span class="text">Καὶ ἡμεῖς ὑμᾶς εὐαγγελιζόμεθα τὴν πρὸς τοὺς πατέρας ἐπαγγελίαν γενομένην,</span>
<span class="ver"><b>33</b></span> <span class="text">ὅτι ταύτην ὁ θεὸς ἐκπεπλήρωκεν τοῖς τέκνοις ἡμῶν ἀναστήσας Ἰησοῦν ὡς καὶ ἐν τῷ ψαλμῷ γέγραπται τῷ δευτέρῳ·&nbsp;&nbsp; υἱός μου εἶ σύ, ἐγὼ σήμερον γεγέννηκά σε.&nbsp;&nbsp;</span>
<span class="ver"><b>34</b></span> <span class="text">ὅτι δὲ ἀνέστησεν αὐτὸν ἐκ νεκρῶν μηκέτι μέλλοντα ὑποστρέφειν εἰς διαφθοράν, οὕτως εἴρηκεν ὅτι δώσω ὑμῖν τὰ ὅσια Δαυὶδ τὰ πιστά.&nbsp;&nbsp;</span>
<span class="ver"><b>35</b></span> <span class="text">διότι καὶ ἐν ἑτέρῳ λέγει·&nbsp;&nbsp; οὐ δώσεις τὸν ὅσιόν σου ἰδεῖν διαφθοράν.&nbsp;&nbsp;</span>
<span class="ver"><b>36</b></span> <span class="text">Δαυὶδ μὲν γὰρ ἰδίᾳ γενεᾷ ὑπηρετήσας τῇ τοῦ θεοῦ βουλῇ ἐκοιμήθη καὶ προσετέθη πρὸς τοὺς πατέρας αὐτοῦ καὶ εἶδεν διαφθοράν·&nbsp;&nbsp;</span>
<span class="ver"><b>37</b></span> <span class="text">ὃν δὲ ὁ θεὸς ἤγειρεν, οὐκ εἶδεν διαφθοράν.&nbsp;&nbsp;</span>
<span class="ver"><b>38</b></span> <span class="text">γνωστὸν οὖν ἔστω ὑμῖν, ἄνδρες ἀδελφοί, ὅτι διὰ τούτου ὑμῖν ἄφεσις ἁμαρτιῶν καταγγέλλεται, καὶ ἀπὸ πάντων ὧν οὐκ ἠδυνήθητε ἐν νόμῳ Μωϋσέως δικαιωθῆναι,</span>
<span class="ver"><b>39</b></span> <span class="text">ἐν τούτῳ πᾶς ὁ πιστεύων δικαιοῦται.&nbsp;&nbsp;</span>
<span class="ver"><b>40</b></span> <span class="text">βλέπετε οὖν μὴ ἐπέλθῃ τὸ εἰρημένον ἐν τοῖς προφήταις·&nbsp;&nbsp;</span>
<span class="ver"><b>41</b></span> <span class="text">ἴδετε, οἱ καταφρονηταί, καὶ θαυμάσατε καὶ ἀφανίσθητε, ὅτι ἔργον ἐργάζομαι ἐγὼ ἐν ταῖς ἡμέραις ὑμῶν, ἔργον ὃ οὐ μὴ πιστεύσητε ἐάν τις ἐκδιηγῆται ὑμῖν.&nbsp;&nbsp;</span>
<span class="ver"><b>42</b></span> <span class="text">Ἐξιόντων δὲ αὐτῶν παρεκάλουν εἰς τὸ μεταξὺ σάββατον λαληθῆναι αὐτοῖς τὰ ῥήματα ταῦτα.&nbsp;&nbsp;</span>
<span class="ver"><b>43</b></span> <span class="text">λυθείσης δὲ τῆς συναγωγῆς ἠκολούθησαν πολλοὶ τῶν Ἰουδαίων καὶ τῶν σεβομένων προσηλύτων τῷ Παύλῳ καὶ τῷ Βαρναβᾷ, οἵτινες προσλαλοῦντες αὐτοῖς ἔπειθον αὐτοὺς προσμένειν τῇ χάριτι τοῦ θεοῦ.&nbsp;&nbsp;</span>
<span class="ver"><b>44</b></span> <span class="text">Τῷ δὲ ἐρχομένῳ σαββάτῳ σχεδὸν πᾶσα ἡ πόλις συνήχθη ἀκοῦσαι τὸν λόγον τοῦ κυρίου.&nbsp;&nbsp;</span>
<span class="ver"><b>45</b></span> <span class="text">ἰδόντες δὲ οἱ Ἰουδαῖοι τοὺς ὄχλους ἐπλήσθησαν ζήλου καὶ ἀντέλεγον τοῖς ὑπὸ Παύλου λαλουμένοις βλασφημοῦντες.&nbsp;&nbsp;</span>
<span class="ver"><b>46</b></span> <span class="text">παρρησιασάμενοί τε ὁ Παῦλος καὶ ὁ Βαρναβᾶς εἶπαν·&nbsp;&nbsp; ὑμῖν ἦν ἀναγκαῖον πρῶτον λαληθῆναι τὸν λόγον τοῦ θεοῦ·&nbsp;&nbsp; ἐπειδὴ ἀπωθεῖσθε αὐτὸν καὶ οὐκ ἀξίους κρίνετε ἑαυτοὺς τῆς αἰωνίου ζωῆς, ἰδοὺ στρεφόμεθα εἰς τὰ ἔθνη.&nbsp;&nbsp;</span>
<span class="ver"><b>47</b></span> <span class="text">οὕτως γὰρ ἐντέταλται ἡμῖν ὁ κύριος·&nbsp;&nbsp; τέθεικά σε εἰς φῶς ἐθνῶν τοῦ εἶναί σε εἰς σωτηρίαν ἕως ἐσχάτου τῆς γῆς.&nbsp;&nbsp;</span>
<span class="ver"><b>48</b></span> <span class="text">Ἀκούοντα δὲ τὰ ἔθνη ἔχαιρον καὶ ἐδόξαζον τὸν λόγον τοῦ κυρίου καὶ ἐπίστευσαν ὅσοι ἦσαν τεταγμένοι εἰς ζωὴν αἰώνιον·&nbsp;&nbsp;</span>
<span class="ver"><b>49</b></span> <span class="text">διεφέρετο δὲ ὁ λόγος τοῦ κυρίου δι᾽ ὅλης τῆς χώρας.&nbsp;&nbsp;</span>
<span class="ver"><b>50</b></span> <span class="text">οἱ δὲ Ἰουδαῖοι παρώτρυναν τὰς σεβομένας γυναῖκας τὰς εὐσχήμονας καὶ τοὺς πρώτους τῆς πόλεως καὶ ἐπήγειραν διωγμὸν ἐπὶ τὸν Παῦλον καὶ Βαρναβᾶν καὶ ἐξέβαλον αὐτοὺς ἀπὸ τῶν ὁρίων αὐτῶν.&nbsp;&nbsp;</span>
<span class="ver"><b>51</b></span> <span class="text">οἱ δὲ ἐκτιναξάμενοι τὸν κονιορτὸν τῶν ποδῶν ἐπ᾽ αὐτοὺς ἦλθον εἰς Ἰκόνιον,</span>
<span class="ver"><b>52</b></span> <span class="text">οἵ τε μαθηταὶ ἐπληροῦντο χαρᾶς καὶ πνεύματος ἁγίου.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;14</div>
<span class="ver"><b>1</b></span> <span class="text">Ἐγένετο δὲ ἐν Ἰκονίῳ κατὰ τὸ αὐτὸ εἰσελθεῖν αὐτοὺς εἰς τὴν συναγωγὴν τῶν Ἰουδαίων καὶ λαλῆσαι οὕτως ὥστε πιστεῦσαι Ἰουδαίων τε καὶ Ἑλλήνων πολὺ πλῆθος.&nbsp;&nbsp;</span>
<span class="ver"><b>2</b></span> <span class="text">οἱ δὲ ἀπειθήσαντες Ἰουδαῖοι ἐπήγειραν καὶ ἐκάκωσαν τὰς ψυχὰς τῶν ἐθνῶν κατὰ τῶν ἀδελφῶν.&nbsp;&nbsp;</span>
<span class="ver"><b>3</b></span> <span class="text">ἱκανὸν μὲν οὖν χρόνον διέτριψαν παρρησιαζόμενοι ἐπὶ τῷ κυρίῳ τῷ μαρτυροῦντι τῷ λόγῳ τῆς χάριτος αὐτοῦ, διδόντι σημεῖα καὶ τέρατα γίνεσθαι διὰ τῶν χειρῶν αὐτῶν.&nbsp;&nbsp;</span>
<span class="ver"><b>4</b></span> <span class="text">ἐσχίσθη δὲ τὸ πλῆθος τῆς πόλεως, καὶ οἱ μὲν ἦσαν σὺν τοῖς Ἰουδαίοις, οἱ δὲ σὺν τοῖς ἀποστόλοις.&nbsp;&nbsp;</span>
<span class="ver"><b>5</b></span> <span class="text">ὡς δὲ ἐγένετο ὁρμὴ τῶν ἐθνῶν τε καὶ Ἰουδαίων σὺν τοῖς ἄρχουσιν αὐτῶν ὑβρίσαι καὶ λιθοβολῆσαι αὐτούς,</span>
<span class="ver"><b>6</b></span> <span class="text">συνιδόντες κατέφυγον εἰς τὰς πόλεις τῆς Λυκαονίας Λύστραν καὶ Δέρβην καὶ τὴν περίχωρον,</span>
<span class="ver"><b>7</b></span> <span class="text">κἀκεῖ εὐαγγελιζόμενοι ἦσαν.&nbsp;&nbsp;</span>
<span class="ver"><b>8</b></span> <span class="text">Καί τις ἀνὴρ ἀδύνατος ἐν Λύστροις τοῖς ποσὶν ἐκάθητο, χωλὸς ἐκ κοιλίας μητρὸς αὐτοῦ ὃς οὐδέποτε περιεπάτησεν.&nbsp;&nbsp;</span>
<span class="ver"><b>9</b></span> <span class="text">οὗτος ἤκουσεν τοῦ Παύλου λαλοῦντος·&nbsp;&nbsp; ὃς ἀτενίσας αὐτῷ καὶ ἰδὼν ὅτι ἔχει πίστιν τοῦ σωθῆναι,</span>
<span class="ver"><b>10</b></span> <span class="text">εἶπεν μεγάλῃ φωνῇ·&nbsp;&nbsp; ἀνάστηθι ἐπὶ τοὺς πόδας σου ὀρθός.&nbsp;&nbsp; καὶ ἥλατο καὶ περιεπάτει.&nbsp;&nbsp;</span>
<span class="ver"><b>11</b></span> <span class="text">οἵ τε ὄχλοι ἰδόντες ὃ ἐποίησεν Παῦλος ἐπῆραν τὴν φωνὴν αὐτῶν Λυκαονιστὶ λέγοντες·&nbsp;&nbsp; οἱ θεοὶ ὁμοιωθέντες ἀνθρώποις κατέβησαν πρὸς ἡμᾶς,</span>
<span class="ver"><b>12</b></span> <span class="text">ἐκάλουν τε τὸν Βαρναβᾶν Δία, τὸν δὲ Παῦλον Ἑρμῆν, ἐπειδὴ αὐτὸς ἦν ὁ ἡγούμενος τοῦ λόγου.&nbsp;&nbsp;</span>
<span class="ver"><b>13</b></span> <span class="text">ὅ τε ἱερεὺς τοῦ Διὸς τοῦ ὄντος πρὸ τῆς πόλεως ταύρους καὶ στέμματα ἐπὶ τοὺς πυλῶνας ἐνέγκας σὺν τοῖς ὄχλοις ἤθελεν θύειν.&nbsp;&nbsp;</span>
<span class="ver"><b>14</b></span> <span class="text">Ἀκούσαντες δὲ οἱ ἀπόστολοι Βαρναβᾶς καὶ Παῦλος διαρρήξαντες τὰ ἱμάτια ἑαυτῶν ἐξεπήδησαν εἰς τὸν ὄχλον κράζοντες</span>
<span class="ver"><b>15</b></span> <span class="text">καὶ λέγοντες·&nbsp;&nbsp; ἄνδρες, τί ταῦτα ποιεῖτε;&nbsp;&nbsp; καὶ ἡμεῖς ὁμοιοπαθεῖς ἐσμεν ὑμῖν ἄνθρωποι εὐαγγελιζόμενοι ὑμᾶς ἀπὸ τούτων τῶν ματαίων ἐπιστρέφειν ἐπὶ θεὸν ζῶντα, ὃς ἐποίησεν τὸν οὐρανὸν καὶ τὴν γῆν καὶ τὴν θάλασσαν καὶ πάντα τὰ ἐν αὐτοῖς·&nbsp;&nbsp;</span>
<span class="ver"><b>16</b></span> <span class="text">ὃς ἐν ταῖς παρῳχημέναις γενεαῖς εἴασεν πάντα τὰ ἔθνη πορεύεσθαι ταῖς ὁδοῖς αὐτῶν·&nbsp;&nbsp;</span>
<span class="ver"><b>17</b></span> <span class="text">καίτοι οὐκ ἀμάρτυρον αὐτὸν ἀφῆκεν ἀγαθουργῶν, οὐρανόθεν ὑμῖν ὑετοὺς διδοὺς καὶ καιροὺς καρποφόρους, ἐμπιπλῶν τροφῆς καὶ εὐφροσύνης τὰς καρδίας ὑμῶν.&nbsp;&nbsp;</span>
<span class="ver"><b>18</b></span> <span class="text">καὶ ταῦτα λέγοντες μόλις κατέπαυσαν τοὺς ὄχλους τοῦ μὴ θύειν αὐτοῖς.&nbsp;&nbsp;</span>
<span class="ver"><b>19</b></span> <span class="text">Ἐπῆλθαν δὲ ἀπὸ Ἀντιοχείας καὶ Ἰκονίου Ἰουδαῖοι καὶ πείσαντες τοὺς ὄχλους καὶ λιθάσαντες τὸν Παῦλον ἔσυρον ἔξω τῆς πόλεως νομίζοντες αὐτὸν τεθνηκέναι.&nbsp;&nbsp;</span>
<span class="ver"><b>20</b></span> <span class="text">κυκλωσάντων δὲ τῶν μαθητῶν αὐτὸν ἀναστὰς εἰσῆλθεν εἰς τὴν πόλιν.&nbsp;&nbsp; Καὶ τῇ ἐπαύριον ἐξῆλθεν σὺν τῷ Βαρναβᾷ εἰς Δέρβην.&nbsp;&nbsp;</span>
<span class="ver"><b>21</b></span> <span class="text">εὐαγγελισάμενοί τε τὴν πόλιν ἐκείνην καὶ μαθητεύσαντες ἱκανοὺς ὑπέστρεψαν εἰς τὴν Λύστραν καὶ εἰς Ἰκόνιον καὶ εἰς Ἀντιόχειαν</span>
<span class="ver"><b>22</b></span> <span class="text">ἐπιστηρίζοντες τὰς ψυχὰς τῶν μαθητῶν, παρακαλοῦντες ἐμμένειν τῇ πίστει καὶ ὅτι διὰ πολλῶν θλίψεων δεῖ ἡμᾶς εἰσελθεῖν εἰς τὴν βασιλείαν τοῦ θεοῦ.&nbsp;&nbsp;</span>
<span class="ver"><b>23</b></span> <span class="text">χειροτονήσαντες δὲ αὐτοῖς κατ᾽ ἐκκλησίαν πρεσβυτέρους, προσευξάμενοι μετὰ νηστειῶν παρέθεντο αὐτοὺς τῷ κυρίῳ εἰς ὃν πεπιστεύκεισαν.&nbsp;&nbsp;</span>
<span class="ver"><b>24</b></span> <span class="text">Καὶ διελθόντες τὴν Πισιδίαν ἦλθον εἰς τὴν Παμφυλίαν</span>
<span class="ver"><b>25</b></span> <span class="text">καὶ λαλήσαντες ἐν Πέργῃ τὸν λόγον κατέβησαν εἰς Ἀττάλιαν·&nbsp;&nbsp;</span>
<span class="ver"><b>26</b></span> <span class="text">κἀκεῖθεν ἀπέπλευσαν εἰς Ἀντιόχειαν, ὅθεν ἦσαν παραδεδομένοι τῇ χάριτι τοῦ θεοῦ εἰς τὸ ἔργον ὃ ἐπλήρωσαν.&nbsp;&nbsp;</span>
<span class="ver"><b>27</b></span> <span class="text">παραγενόμενοι δὲ καὶ συναγαγόντες τὴν ἐκκλησίαν ἀνήγγελλον ὅσα ἐποίησεν ὁ θεὸς μετ᾽ αὐτῶν καὶ ὅτι ἤνοιξεν τοῖς ἔθνεσιν θύραν πίστεως.&nbsp;&nbsp;</span>
<span class="ver"><b>28</b></span> <span class="text">διέτριβον δὲ χρόνον οὐκ ὀλίγον σὺν τοῖς μαθηταῖς.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;15</div>
<span class="ver"><b>1</b></span> <span class="text">Καί τινες κατελθόντες ἀπὸ τῆς Ἰουδαίας ἐδίδασκον τοὺς ἀδελφοὺς ὅτι, ἐὰν μὴ περιτμηθῆτε τῷ ἔθει τῷ Μωϋσέως, οὐ δύνασθε σωθῆναι.&nbsp;&nbsp;</span>
<span class="ver"><b>2</b></span> <span class="text">γενομένης δὲ στάσεως καὶ ζητήσεως οὐκ ὀλίγης τῷ Παύλῳ καὶ τῷ Βαρναβᾷ πρὸς αὐτούς, ἔταξαν ἀναβαίνειν Παῦλον καὶ Βαρναβᾶν καί τινας ἄλλους ἐξ αὐτῶν πρὸς τοὺς ἀποστόλους καὶ πρεσβυτέρους εἰς Ἰερουσαλὴμ περὶ τοῦ ζητήματος τούτου.&nbsp;&nbsp;</span>
<span class="ver"><b>3</b></span> <span class="text">Οἱ μὲν οὖν προπεμφθέντες ὑπὸ τῆς ἐκκλησίας διήρχοντο τήν τε Φοινίκην καὶ Σαμάρειαν ἐκδιηγούμενοι τὴν ἐπιστροφὴν τῶν ἐθνῶν καὶ ἐποίουν χαρὰν μεγάλην πᾶσιν τοῖς ἀδελφοῖς.&nbsp;&nbsp;</span>
<span class="ver"><b>4</b></span> <span class="text">παραγενόμενοι δὲ εἰς Ἱεροσόλυμα παρεδέχθησαν ἀπὸ τῆς ἐκκλησίας καὶ τῶν ἀποστόλων καὶ τῶν πρεσβυτέρων, ἀνήγγειλάν τε ὅσα ὁ θεὸς ἐποίησεν μετ᾽ αὐτῶν.&nbsp;&nbsp;</span>
<span class="ver"><b>5</b></span> <span class="text">Ἐξανέστησαν δέ τινες τῶν ἀπὸ τῆς αἱρέσεως τῶν Φαρισαίων πεπιστευκότες λέγοντες ὅτι δεῖ περιτέμνειν αὐτοὺς παραγγέλλειν τε τηρεῖν τὸν νόμον Μωϋσέως.&nbsp;&nbsp;</span>
<span class="ver"><b>6</b></span> <span class="text">Συνήχθησάν δὲ οἱ ἀπόστολοι καὶ οἱ πρεσβύτεροι ἰδεῖν περὶ τοῦ λόγου τούτου.&nbsp;&nbsp;</span>
<span class="ver"><b>7</b></span> <span class="text">Πολλῆς δὲ ζητήσεως γενομένης ἀναστὰς Πέτρος εἶπεν πρὸς αὐτούς·&nbsp;&nbsp; ἄνδρες ἀδελφοί, ὑμεῖς ἐπίστασθε ὅτι ἀφ᾽ ἡμερῶν ἀρχαίων ἐν ὑμῖν ἐξελέξατο ὁ θεὸς διὰ τοῦ στόματός μου ἀκοῦσαι τὰ ἔθνη τὸν λόγον τοῦ εὐαγγελίου καὶ πιστεῦσαι.&nbsp;&nbsp;</span>
<span class="ver"><b>8</b></span> <span class="text">καὶ ὁ καρδιογνώστης θεὸς ἐμαρτύρησεν αὐτοῖς δοὺς τὸ πνεῦμα τὸ ἅγιον καθὼς καὶ ἡμῖν</span>
<span class="ver"><b>9</b></span> <span class="text">καὶ οὐδὲν διέκρινεν μεταξὺ ἡμῶν τε καὶ αὐτῶν τῇ πίστει καθαρίσας τὰς καρδίας αὐτῶν.&nbsp;&nbsp;</span>
<span class="ver"><b>10</b></span> <span class="text">νῦν οὖν τί πειράζετε τὸν θεὸν ἐπιθεῖναι ζυγὸν ἐπὶ τὸν τράχηλον τῶν μαθητῶν ὃν οὔτε οἱ πατέρες ἡμῶν οὔτε ἡμεῖς ἰσχύσαμεν βαστάσαι;&nbsp;&nbsp;</span>
<span class="ver"><b>11</b></span> <span class="text">ἀλλὰ διὰ τῆς χάριτος τοῦ κυρίου Ἰησοῦ πιστεύομεν σωθῆναι καθ᾽ ὃν τρόπον κἀκεῖνοι.&nbsp;&nbsp;</span>
<span class="ver"><b>12</b></span> <span class="text">Ἐσίγησεν δὲ πᾶν τὸ πλῆθος καὶ ἤκουον Βαρναβᾶ καὶ Παύλου ἐξηγουμένων ὅσα ἐποίησεν ὁ θεὸς σημεῖα καὶ τέρατα ἐν τοῖς ἔθνεσιν δι᾽ αὐτῶν.&nbsp;&nbsp;</span>
<span class="ver"><b>13</b></span> <span class="text">Μετὰ δὲ τὸ σιγῆσαι αὐτοὺς ἀπεκρίθη Ἰάκωβος λέγων·&nbsp;&nbsp; ἄνδρες ἀδελφοί, ἀκούσατέ μου.&nbsp;&nbsp;</span>
<span class="ver"><b>14</b></span> <span class="text">Συμεὼν ἐξηγήσατο καθὼς πρῶτον ὁ θεὸς ἐπεσκέψατο λαβεῖν ἐξ ἐθνῶν λαὸν τῷ ὀνόματι αὐτοῦ.&nbsp;&nbsp;</span>
<span class="ver"><b>15</b></span> <span class="text">καὶ τούτῳ συμφωνοῦσιν οἱ λόγοι τῶν προφητῶν καθὼς γέγραπται·&nbsp;&nbsp;</span>
<span class="ver"><b>16</b></span> <span class="text">μετὰ ταῦτα ἀναστρέψω καὶ ἀνοικοδομήσω τὴν σκηνὴν Δαυὶδ τὴν πεπτωκυῖαν καὶ τὰ κατεστραμμένα αὐτῆς ἀνοικοδομήσω καὶ ἀνορθώσω αὐτήν,</span>
<span class="ver"><b>17</b></span> <span class="text">ὅπως ἂν ἐκζητήσωσιν οἱ κατάλοιποι τῶν ἀνθρώπων τὸν κύριον καὶ πάντα τὰ ἔθνη ἐφ᾽ οὓς ἐπικέκληται τὸ ὄνομά μου ἐπ᾽ αὐτούς, λέγει κύριος ποιῶν ταῦτα</span>
<span class="ver"><b>18</b></span> <span class="text">γνωστὰ ἀπ᾽ αἰῶνος.&nbsp;&nbsp;</span>
<span class="ver"><b>19</b></span> <span class="text">διὸ ἐγὼ κρίνω μὴ παρενοχλεῖν τοῖς ἀπὸ τῶν ἐθνῶν ἐπιστρέφουσιν ἐπὶ τὸν θεόν,</span>
<span class="ver"><b>20</b></span> <span class="text">ἀλλὰ ἐπιστεῖλαι αὐτοῖς τοῦ ἀπέχεσθαι τῶν ἀλισγημάτων τῶν εἰδώλων καὶ τῆς πορνείας καὶ τοῦ πνικτοῦ καὶ τοῦ αἵματος.&nbsp;&nbsp;</span>
<span class="ver"><b>21</b></span> <span class="text">Μωϋσῆς γὰρ ἐκ γενεῶν ἀρχαίων κατὰ πόλιν τοὺς κηρύσσοντας αὐτὸν ἔχει ἐν ταῖς συναγωγαῖς κατὰ πᾶν σάββατον ἀναγινωσκόμενος.&nbsp;&nbsp;</span>
<span class="ver"><b>22</b></span> <span class="text">Τότε ἔδοξεν τοῖς ἀποστόλοις καὶ τοῖς πρεσβυτέροις σὺν ὅλῃ τῇ ἐκκλησίᾳ ἐκλεξαμένους ἄνδρας ἐξ αὐτῶν πέμψαι εἰς Ἀντιόχειαν σὺν τῷ Παύλῳ καὶ Βαρναβᾷ, Ἰούδαν τὸν καλούμενον Βαρσαββᾶν καὶ Σιλᾶν, ἄνδρας ἡγουμένους ἐν τοῖς ἀδελφοῖς,</span>
<span class="ver"><b>23</b></span> <span class="text">γράψαντες διὰ χειρὸς αὐτῶν·&nbsp;&nbsp; Οἱ ἀπόστολοι καὶ οἱ πρεσβύτεροι ἀδελφοὶ τοῖς κατὰ τὴν Ἀντιόχειαν καὶ Συρίαν καὶ Κιλικίαν ἀδελφοῖς τοῖς ἐξ ἐθνῶν χαίρειν.&nbsp;&nbsp;</span>
<span class="ver"><b>24</b></span> <span class="text">Ἐπειδὴ ἠκούσαμεν ὅτι τινὲς ἐξ ἡμῶν ἐξελθόντες ἐτάραξαν ὑμᾶς λόγοις ἀνασκευάζοντες τὰς ψυχὰς ὑμῶν οἷς οὐ διεστειλάμεθα,</span>
<span class="ver"><b>25</b></span> <span class="text">ἔδοξεν ἡμῖν γενομένοις ὁμοθυμαδὸν ἐκλεξαμένοις ἄνδρας πέμψαι πρὸς ὑμᾶς σὺν τοῖς ἀγαπητοῖς ἡμῶν Βαρναβᾷ καὶ Παύλῳ,</span>
<span class="ver"><b>26</b></span> <span class="text">ἀνθρώποις παραδεδωκόσιν τὰς ψυχὰς αὐτῶν ὑπὲρ τοῦ ὀνόματος τοῦ κυρίου ἡμῶν Ἰησοῦ Χριστοῦ.&nbsp;&nbsp;</span>
<span class="ver"><b>27</b></span> <span class="text">ἀπεστάλκαμεν οὖν Ἰούδαν καὶ Σιλᾶν καὶ αὐτοὺς διὰ λόγου ἀπαγγέλλοντας τὰ αὐτά.&nbsp;&nbsp;</span>
<span class="ver"><b>28</b></span> <span class="text">ἔδοξεν γὰρ τῷ πνεύματι τῷ ἁγίῳ καὶ ἡμῖν μηδὲν πλέον ἐπιτίθεσθαι ὑμῖν βάρος πλὴν τούτων τῶν ἐπάναγκες,</span>
<span class="ver"><b>29</b></span> <span class="text">ἀπέχεσθαι εἰδωλοθύτων καὶ αἵματος καὶ πνικτῶν καὶ πορνείας, ἐξ ὧν διατηροῦντες ἑαυτοὺς εὖ πράξετε.&nbsp;&nbsp; Ἔρρωσθε.&nbsp;&nbsp;</span>
<span class="ver"><b>30</b></span> <span class="text">Οἱ μὲν οὖν ἀπολυθέντες κατῆλθον εἰς Ἀντιόχειαν, καὶ συναγαγόντες τὸ πλῆθος ἐπέδωκαν τὴν ἐπιστολήν.&nbsp;&nbsp;</span>
<span class="ver"><b>31</b></span> <span class="text">ἀναγνόντες δὲ ἐχάρησαν ἐπὶ τῇ παρακλήσει.&nbsp;&nbsp;</span>
<span class="ver"><b>32</b></span> <span class="text">Ἰούδας τε καὶ Σιλᾶς καὶ αὐτοὶ προφῆται ὄντες διὰ λόγου πολλοῦ παρεκάλεσαν τοὺς ἀδελφοὺς καὶ ἐπεστήριξαν,</span>
<span class="ver"><b>33</b></span> <span class="text">ποιήσαντες δὲ χρόνον ἀπελύθησαν μετ᾽ εἰρήνης ἀπὸ τῶν ἀδελφῶν πρὸς τοὺς ἀποστείλαντας αὐτούς.&nbsp;&nbsp;</span>
<span class="ver"><b>34</b></span> <span class="text"></span>
<span class="ver"><b>35</b></span> <span class="text">Παῦλος δὲ καὶ Βαρναβᾶς διέτριβον ἐν Ἀντιοχείᾳ διδάσκοντες καὶ εὐαγγελιζόμενοι μετὰ καὶ ἑτέρων πολλῶν τὸν λόγον τοῦ κυρίου.&nbsp;&nbsp;</span>
<span class="ver"><b>36</b></span> <span class="text">Μετὰ δέ τινας ἡμέρας εἶπεν πρὸς Βαρναβᾶν Παῦλος·&nbsp;&nbsp; ἐπιστρέψαντες δὴ ἐπισκεψώμεθα τοὺς ἀδελφοὺς κατὰ πόλιν πᾶσαν ἐν αἷς κατηγγείλαμεν τὸν λόγον τοῦ κυρίου πῶς ἔχουσιν.&nbsp;&nbsp;</span>
<span class="ver"><b>37</b></span> <span class="text">Βαρναβᾶς δὲ ἐβούλετο συνπαραλαβεῖν καὶ τὸν Ἰωάννην τὸν καλούμενον Μᾶρκον·&nbsp;&nbsp;</span>
<span class="ver"><b>38</b></span> <span class="text">Παῦλος δὲ ἠξίου, τὸν ἀποστάντα ἀπ᾽ αὐτῶν ἀπὸ Παμφυλίας καὶ μὴ συνελθόντα αὐτοῖς εἰς τὸ ἔργον μὴ συνπαραλαμβάνειν τοῦτον.&nbsp;&nbsp;</span>
<span class="ver"><b>39</b></span> <span class="text">ἐγένετο δὲ παροξυσμὸς ὥστε ἀποχωρισθῆναι αὐτοὺς ἀπ᾽ ἀλλήλων, τόν τε Βαρναβᾶν παραλαβόντα τὸν Μᾶρκον ἐκπλεῦσαι εἰς Κύπρον,</span>
<span class="ver"><b>40</b></span> <span class="text">Παῦλος δὲ ἐπιλεξάμενος Σιλᾶν ἐξῆλθεν παραδοθεὶς τῇ χάριτι τοῦ κυρίου ὑπὸ τῶν ἀδελφῶν.&nbsp;&nbsp;</span>
<span class="ver"><b>41</b></span> <span class="text">διήρχετο δὲ τὴν Συρίαν καὶ τὴν Κιλικίαν ἐπιστηρίζων τὰς ἐκκλησίας.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;16</div>
<span class="ver"><b>1</b></span> <span class="text">Κατήντησεν δὲ καὶ εἰς Δέρβην καὶ εἰς Λύστραν.&nbsp;&nbsp; καὶ ἰδοὺ μαθητής τις ἦν ἐκεῖ ὀνόματι Τιμόθεος, υἱὸς γυναικὸς Ἰουδαίας πιστῆς, πατρὸς δὲ Ἕλληνος,</span>
<span class="ver"><b>2</b></span> <span class="text">ὃς ἐμαρτυρεῖτο ὑπὸ τῶν ἐν Λύστροις καὶ Ἰκονίῳ ἀδελφῶν.&nbsp;&nbsp;</span>
<span class="ver"><b>3</b></span> <span class="text">τοῦτον ἠθέλησεν ὁ Παῦλος σὺν αὐτῷ ἐξελθεῖν, καὶ λαβὼν περιέτεμεν αὐτὸν διὰ τοὺς Ἰουδαίους τοὺς ὄντας ἐν τοῖς τόποις ἐκείνοις·&nbsp;&nbsp; ᾔδεισαν γὰρ ἅπαντες ὅτι Ἕλλην ὁ πατὴρ αὐτοῦ ὑπῆρχεν.&nbsp;&nbsp;</span>
<span class="ver"><b>4</b></span> <span class="text">Ὡς δὲ διεπορεύοντο τὰς πόλεις, παρεδίδοσαν αὐτοῖς φυλάσσειν τὰ δόγματα τὰ κεκριμένα ὑπὸ τῶν ἀποστόλων καὶ πρεσβυτέρων τῶν ἐν Ἱεροσολύμοις.&nbsp;&nbsp;</span>
<span class="ver"><b>5</b></span> <span class="text">Αἱ μὲν οὖν ἐκκλησίαι ἐστερεοῦντο τῇ πίστει καὶ ἐπερίσσευον τῷ ἀριθμῷ καθ᾽ ἡμέραν.&nbsp;&nbsp;</span>
<span class="ver"><b>6</b></span> <span class="text">Διῆλθον δὲ τὴν Φρυγίαν καὶ Γαλατικὴν χώραν κωλυθέντες ὑπὸ τοῦ ἁγίου πνεύματος λαλῆσαι τὸν λόγον ἐν τῇ Ἀσίᾳ·&nbsp;&nbsp;</span>
<span class="ver"><b>7</b></span> <span class="text">ἐλθόντες δὲ κατὰ τὴν Μυσίαν ἐπείραζον εἰς τὴν Βιθυνίαν πορευθῆναι, καὶ οὐκ εἴασεν αὐτοὺς τὸ πνεῦμα Ἰησοῦ·&nbsp;&nbsp;</span>
<span class="ver"><b>8</b></span> <span class="text">παρελθόντες δὲ τὴν Μυσίαν κατέβησαν εἰς Τρῳάδα.&nbsp;&nbsp;</span>
<span class="ver"><b>9</b></span> <span class="text">Καὶ ὅραμα διὰ νυκτὸς τῷ Παύλῳ ὤφθη, ἀνὴρ Μακεδών τις ἦν ἑστὼς καὶ παρακαλῶν αὐτὸν καὶ λέγων·&nbsp;&nbsp; διαβὰς εἰς Μακεδονίαν βοήθησον ἡμῖν.&nbsp;&nbsp;</span>
<span class="ver"><b>10</b></span> <span class="text">ὡς δὲ τὸ ὅραμα εἶδεν, εὐθέως ἐζητήσαμεν ἐξελθεῖν εἰς Μακεδονίαν συμβιβάζοντες ὅτι προσκέκληται ἡμᾶς ὁ θεὸς εὐαγγελίσασθαι αὐτούς.&nbsp;&nbsp;</span>
<span class="ver"><b>11</b></span> <span class="text">Ἀναχθέντες δὲ ἀπὸ Τρῳάδος εὐθυδρομήσαμεν εἰς Σαμοθρᾴκην, τῇ δὲ ἐπιούσῃ εἰς Νέαν πόλιν</span>
<span class="ver"><b>12</b></span> <span class="text">κἀκεῖθεν εἰς Φιλίππους, ἥτις ἐστὶν πρώτη τῆς μερίδος Μακεδονίας πόλις, κολωνία.&nbsp;&nbsp; Ἦμεν δὲ ἐν ταύτῃ τῇ πόλει διατρίβοντες ἡμέρας τινάς.&nbsp;&nbsp;</span>
<span class="ver"><b>13</b></span> <span class="text">τῇ τε ἡμέρᾳ τῶν σαββάτων ἐξήλθομεν ἔξω τῆς πύλης παρὰ ποταμὸν οὗ ἐνομίζομεν προσευχὴν εἶναι, καὶ καθίσαντες ἐλαλοῦμεν ταῖς συνελθούσαις γυναιξίν.&nbsp;&nbsp;</span>
<span class="ver"><b>14</b></span> <span class="text">καί τις γυνὴ ὀνόματι Λυδία, πορφυρόπωλις πόλεως Θυατείρων σεβομένη τὸν θεόν, ἤκουεν, ἧς ὁ κύριος διήνοιξεν τὴν καρδίαν προσέχειν τοῖς λαλουμένοις ὑπὸ τοῦ Παύλου.&nbsp;&nbsp;</span>
<span class="ver"><b>15</b></span> <span class="text">ὡς δὲ ἐβαπτίσθη καὶ ὁ οἶκος αὐτῆς, παρεκάλεσεν λέγουσα·&nbsp;&nbsp; εἰ κεκρίκατέ με πιστὴν τῷ κυρίῳ εἶναι, εἰσελθόντες εἰς τὸν οἶκόν μου μένετε·&nbsp;&nbsp; καὶ παρεβιάσατο ἡμᾶς.&nbsp;&nbsp;</span>
<span class="ver"><b>16</b></span> <span class="text">Ἐγένετο δὲ πορευομένων ἡμῶν εἰς τὴν προσευχὴν παιδίσκην τινὰ ἔχουσαν πνεῦμα πύθωνα ὑπαντῆσαι ἡμῖν, ἥτις ἐργασίαν πολλὴν παρεῖχεν τοῖς κυρίοις αὐτῆς μαντευομένη.&nbsp;&nbsp;</span>
<span class="ver"><b>17</b></span> <span class="text">αὕτη κατακολουθοῦσα τῷ Παύλῳ καὶ ἡμῖν ἔκραζεν λέγουσα·&nbsp;&nbsp; οὗτοι οἱ ἄνθρωποι δοῦλοι τοῦ θεοῦ τοῦ ὑψίστου εἰσίν, οἵτινες καταγγέλλουσιν ὑμῖν ὁδὸν σωτηρίας.&nbsp;&nbsp;</span>
<span class="ver"><b>18</b></span> <span class="text">τοῦτο δὲ ἐποίει ἐπὶ πολλὰς ἡμέρας.&nbsp;&nbsp; διαπονηθεὶς δὲ Παῦλος καὶ ἐπιστρέψας τῷ πνεύματι εἶπεν·&nbsp;&nbsp; παραγγέλλω σοι ἐν ὀνόματι Ἰησοῦ Χριστοῦ ἐξελθεῖν ἀπ᾽ αὐτῆς·&nbsp;&nbsp; καὶ ἐξῆλθεν αὐτῇ τῇ ὥρᾳ.&nbsp;&nbsp;</span>
<span class="ver"><b>19</b></span> <span class="text">Ἰδόντες δὲ οἱ κύριοι αὐτῆς ὅτι ἐξῆλθεν ἡ ἐλπὶς τῆς ἐργασίας αὐτῶν, ἐπιλαβόμενοι τὸν Παῦλον καὶ τὸν Σιλᾶν εἵλκυσαν εἰς τὴν ἀγορὰν ἐπὶ τοὺς ἄρχοντας</span>
<span class="ver"><b>20</b></span> <span class="text">καὶ προσαγαγόντες αὐτοὺς τοῖς στρατηγοῖς εἶπαν·&nbsp;&nbsp; οὗτοι οἱ ἄνθρωποι ἐκταράσσουσιν ἡμῶν τὴν πόλιν, Ἰουδαῖοι ὑπάρχοντες,</span>
<span class="ver"><b>21</b></span> <span class="text">καὶ καταγγέλλουσιν ἔθη ἃ οὐκ ἔξεστιν ἡμῖν παραδέχεσθαι οὐδὲ ποιεῖν Ῥωμαίοις οὖσιν.&nbsp;&nbsp;</span>
<span class="ver"><b>22</b></span> <span class="text">καὶ συνεπέστη ὁ ὄχλος κατ᾽ αὐτῶν καὶ οἱ στρατηγοὶ περιρήξαντες αὐτῶν τὰ ἱμάτια ἐκέλευον ῥαβδίζειν,</span>
<span class="ver"><b>23</b></span> <span class="text">πολλάς τε ἐπιθέντες αὐτοῖς πληγὰς ἔβαλον εἰς φυλακὴν παραγγείλαντες τῷ δεσμοφύλακι ἀσφαλῶς τηρεῖν αὐτούς.&nbsp;&nbsp;</span>
<span class="ver"><b>24</b></span> <span class="text">ὃς παραγγελίαν τοιαύτην λαβὼν ἔβαλεν αὐτοὺς εἰς τὴν ἐσωτέραν φυλακὴν καὶ τοὺς πόδας ἠσφαλίσατο αὐτῶν εἰς τὸ ξύλον.&nbsp;&nbsp;</span>
<span class="ver"><b>25</b></span> <span class="text">Κατὰ δὲ τὸ μεσονύκτιον Παῦλος καὶ Σιλᾶς προσευχόμενοι ὕμνουν τὸν θεόν, ἐπηκροῶντο δὲ αὐτῶν οἱ δέσμιοι.&nbsp;&nbsp;</span>
<span class="ver"><b>26</b></span> <span class="text">ἄφνω δὲ σεισμὸς ἐγένετο μέγας ὥστε σαλευθῆναι τὰ θεμέλια τοῦ δεσμωτηρίου·&nbsp;&nbsp; ἠνεῴχθησαν δὲ παραχρῆμα αἱ θύραι πᾶσαι καὶ πάντων τὰ δεσμὰ ἀνέθη.&nbsp;&nbsp;</span>
<span class="ver"><b>27</b></span> <span class="text">ἔξυπνος δὲ γενόμενος ὁ δεσμοφύλαξ καὶ ἰδὼν ἀνεῳγμένας τὰς θύρας τῆς φυλακῆς, σπασάμενος τὴν μάχαιραν ἤμελλεν ἑαυτὸν ἀναιρεῖν νομίζων ἐκπεφευγέναι τοὺς δεσμίους.&nbsp;&nbsp;</span>
<span class="ver"><b>28</b></span> <span class="text">ἐφώνησεν δὲ φωνῇ μεγάλῃ Παῦλος λέγων·&nbsp;&nbsp; μηδὲν πράξῃς σεαυτῷ κακόν, ἅπαντες γάρ ἐσμεν ἐνθάδε.&nbsp;&nbsp;</span>
<span class="ver"><b>29</b></span> <span class="text">αἰτήσας δὲ φῶτα εἰσεπήδησεν καὶ ἔντρομος γενόμενος προσέπεσεν τῷ Παύλῳ καὶ Σιλᾷ</span>
<span class="ver"><b>30</b></span> <span class="text">καὶ προαγαγὼν αὐτοὺς ἔξω ἔφη·&nbsp;&nbsp; κύριοι, τί με δεῖ ποιεῖν ἵνα σωθῶ;&nbsp;&nbsp;</span>
<span class="ver"><b>31</b></span> <span class="text">οἱ δὲ εἶπαν·&nbsp;&nbsp; πίστευσον ἐπὶ τὸν κύριον Ἰησοῦν καὶ σωθήσῃ σὺ καὶ ὁ οἶκός σου.&nbsp;&nbsp;</span>
<span class="ver"><b>32</b></span> <span class="text">καὶ ἐλάλησαν αὐτῷ τὸν λόγον τοῦ κυρίου σὺν πᾶσιν τοῖς ἐν τῇ οἰκίᾳ αὐτοῦ.&nbsp;&nbsp;</span>
<span class="ver"><b>33</b></span> <span class="text">καὶ παραλαβὼν αὐτοὺς ἐν ἐκείνῃ τῇ ὥρᾳ τῆς νυκτὸς ἔλουσεν ἀπὸ τῶν πληγῶν, καὶ ἐβαπτίσθη αὐτὸς καὶ οἱ αὐτοῦ πάντες παραχρῆμα,</span>
<span class="ver"><b>34</b></span> <span class="text">ἀναγαγών τε αὐτοὺς εἰς τὸν οἶκον παρέθηκεν τράπεζαν καὶ ἠγαλλιάσατο πανοικεὶ πεπιστευκὼς τῷ θεῷ.&nbsp;&nbsp;</span>
<span class="ver"><b>35</b></span> <span class="text">Ἡμέρας δὲ γενομένης ἀπέστειλαν οἱ στρατηγοὶ τοὺς ῥαβδούχους λέγοντες·&nbsp;&nbsp; ἀπόλυσον τοὺς ἀνθρώπους ἐκείνους.&nbsp;&nbsp;</span>
<span class="ver"><b>36</b></span> <span class="text">ἀπήγγειλεν δὲ ὁ δεσμοφύλαξ τοὺς λόγους πρὸς τὸν Παῦλον ὅτι ἀπέσταλκαν οἱ στρατηγοὶ ἵνα ἀπολυθῆτε·&nbsp;&nbsp; νῦν οὖν ἐξελθόντες πορεύεσθε ἐν εἰρήνῃ.&nbsp;&nbsp;</span>
<span class="ver"><b>37</b></span> <span class="text">ὁ δὲ Παῦλος ἔφη πρὸς αὐτούς·&nbsp;&nbsp; δείραντες ἡμᾶς δημοσίᾳ ἀκατακρίτους, ἀνθρώπους Ῥωμαίους ὑπάρχοντας, ἔβαλαν εἰς φυλακήν, καὶ νῦν λάθρᾳ ἡμᾶς ἐκβάλλουσιν;&nbsp;&nbsp; οὐ γάρ, ἀλλὰ ἐλθόντες αὐτοὶ ἡμᾶς ἐξαγαγέτωσαν.&nbsp;&nbsp;</span>
<span class="ver"><b>38</b></span> <span class="text">ἀπήγγειλαν δὲ τοῖς στρατηγοῖς οἱ ῥαβδοῦχοι τὰ ῥήματα ταῦτα.&nbsp;&nbsp; ἐφοβήθησαν δὲ ἀκούσαντες ὅτι Ῥωμαῖοί εἰσιν,</span>
<span class="ver"><b>39</b></span> <span class="text">καὶ ἐλθόντες παρεκάλεσαν αὐτοὺς καὶ ἐξαγαγόντες ἠρώτων ἀπελθεῖν ἀπὸ τῆς πόλεως.&nbsp;&nbsp;</span>
<span class="ver"><b>40</b></span> <span class="text">ἐξελθόντες δὲ ἀπὸ τῆς φυλακῆς εἰσῆλθον πρὸς τὴν Λυδίαν καὶ ἰδόντες παρεκάλεσαν τοὺς ἀδελφοὺς καὶ ἐξῆλθαν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;17</div>
<span class="ver"><b>1</b></span> <span class="text">Διοδεύσαντες δὲ τὴν Ἀμφίπολιν καὶ τὴν Ἀπολλωνίαν ἦλθον εἰς Θεσσαλονίκην ὅπου ἦν συναγωγὴ τῶν Ἰουδαίων.&nbsp;&nbsp;</span>
<span class="ver"><b>2</b></span> <span class="text">κατὰ δὲ τὸ εἰωθὸς τῷ Παύλῳ εἰσῆλθεν πρὸς αὐτοὺς καὶ ἐπὶ σάββατα τρία διελέξατο αὐτοῖς ἀπὸ τῶν γραφῶν,</span>
<span class="ver"><b>3</b></span> <span class="text">διανοίγων καὶ παρατιθέμενος ὅτι τὸν χριστὸν ἔδει παθεῖν καὶ ἀναστῆναι ἐκ νεκρῶν καὶ ὅτι οὗτός ἐστιν ὁ χριστὸς ὁ Ἰησοῦς ὃν ἐγὼ καταγγέλλω ὑμῖν.&nbsp;&nbsp;</span>
<span class="ver"><b>4</b></span> <span class="text">καί τινες ἐξ αὐτῶν ἐπείσθησαν καὶ προσεκληρώθησαν τῷ Παύλῳ καὶ τῷ Σιλᾷ, τῶν τε σεβομένων Ἑλλήνων πλῆθος πολύ, γυναικῶν τε τῶν πρώτων οὐκ ὀλίγαι.&nbsp;&nbsp;</span>
<span class="ver"><b>5</b></span> <span class="text">Ζηλώσαντες δὲ οἱ Ἰουδαῖοι καὶ προσλαβόμενοι τῶν ἀγοραίων ἄνδρας τινὰς πονηροὺς καὶ ὀχλοποιήσαντες ἐθορύβουν τὴν πόλιν καὶ ἐπιστάντες τῇ οἰκίᾳ Ἰάσονος ἐζήτουν αὐτοὺς προαγαγεῖν εἰς τὸν δῆμον·&nbsp;&nbsp;</span>
<span class="ver"><b>6</b></span> <span class="text">μὴ εὑρόντες δὲ αὐτοὺς ἔσυρον Ἰάσονα καί τινας ἀδελφοὺς ἐπὶ τοὺς πολιτάρχας βοῶντες ὅτι οἱ τὴν οἰκουμένην ἀναστατώσαντες οὗτοι καὶ ἐνθάδε πάρεισιν,</span>
<span class="ver"><b>7</b></span> <span class="text">οὓς ὑποδέδεκται Ἰάσων·&nbsp;&nbsp; καὶ οὗτοι πάντες ἀπέναντι τῶν δογμάτων Καίσαρος πράσσουσιν βασιλέα ἕτερον λέγοντες εἶναι Ἰησοῦν.&nbsp;&nbsp;</span>
<span class="ver"><b>8</b></span> <span class="text">ἐτάραξαν δὲ τὸν ὄχλον καὶ τοὺς πολιτάρχας ἀκούοντας ταῦτα,</span>
<span class="ver"><b>9</b></span> <span class="text">καὶ λαβόντες τὸ ἱκανὸν παρὰ τοῦ Ἰάσονος καὶ τῶν λοιπῶν ἀπέλυσαν αὐτούς.&nbsp;&nbsp;</span>
<span class="ver"><b>10</b></span> <span class="text">Οἱ δὲ ἀδελφοὶ εὐθέως διὰ νυκτὸς ἐξέπεμψαν τόν τε Παῦλον καὶ τὸν Σιλᾶν εἰς Βέροιαν, οἵτινες παραγενόμενοι εἰς τὴν συναγωγὴν τῶν Ἰουδαίων ἀπῄεσαν.&nbsp;&nbsp;</span>
<span class="ver"><b>11</b></span> <span class="text">οὗτοι δὲ ἦσαν εὐγενέστεροι τῶν ἐν Θεσσαλονίκῃ, οἵτινες ἐδέξαντο τὸν λόγον μετὰ πάσης προθυμίας καθ᾽ ἡμέραν ἀνακρίνοντες τὰς γραφὰς εἰ ἔχοι ταῦτα οὕτως.&nbsp;&nbsp;</span>
<span class="ver"><b>12</b></span> <span class="text">πολλοὶ μὲν οὖν ἐξ αὐτῶν ἐπίστευσαν καὶ τῶν Ἑλληνίδων γυναικῶν τῶν εὐσχημόνων καὶ ἀνδρῶν οὐκ ὀλίγοι.&nbsp;&nbsp;</span>
<span class="ver"><b>13</b></span> <span class="text">Ὡς δὲ ἔγνωσαν οἱ ἀπὸ τῆς Θεσσαλονίκης Ἰουδαῖοι ὅτι καὶ ἐν τῇ Βεροίᾳ κατηγγέλη ὑπὸ τοῦ Παύλου ὁ λόγος τοῦ θεοῦ, ἦλθον κἀκεῖ σαλεύοντες καὶ ταράσσοντες τοὺς ὄχλους.&nbsp;&nbsp;</span>
<span class="ver"><b>14</b></span> <span class="text">εὐθέως δὲ τότε τὸν Παῦλον ἐξαπέστειλαν οἱ ἀδελφοὶ πορεύεσθαι ἕως ἐπὶ τὴν θάλασσαν, ὑπέμεινάν τε ὅ τε Σιλᾶς καὶ ὁ Τιμόθεος ἐκεῖ.&nbsp;&nbsp;</span>
<span class="ver"><b>15</b></span> <span class="text">οἱ δὲ καθιστάνοντες τὸν Παῦλον ἤγαγον ἕως Ἀθηνῶν, καὶ λαβόντες ἐντολὴν πρὸς τὸν Σιλᾶν καὶ τὸν Τιμόθεον ἵνα ὡς τάχιστα ἔλθωσιν πρὸς αὐτὸν ἐξῄεσαν.&nbsp;&nbsp;</span>
<span class="ver"><b>16</b></span> <span class="text">Ἐν δὲ ταῖς Ἀθήναις ἐκδεχομένου αὐτοὺς τοῦ Παύλου παρωξύνετο τὸ πνεῦμα αὐτοῦ ἐν αὐτῷ θεωροῦντος κατείδωλον οὖσαν τὴν πόλιν.&nbsp;&nbsp;</span>
<span class="ver"><b>17</b></span> <span class="text">διελέγετο μὲν οὖν ἐν τῇ συναγωγῇ τοῖς Ἰουδαίοις καὶ τοῖς σεβομένοις καὶ ἐν τῇ ἀγορᾷ κατὰ πᾶσαν ἡμέραν πρὸς τοὺς παρατυγχάνοντας.&nbsp;&nbsp;</span>
<span class="ver"><b>18</b></span> <span class="text">τινὲς δὲ καὶ τῶν Ἐπικουρίων καὶ Στοϊκῶν φιλοσόφων συνέβαλλον αὐτῷ, καί τινες ἔλεγον·&nbsp;&nbsp; τί ἂν θέλοι ὁ σπερμολόγος οὗτος λέγειν;&nbsp;&nbsp; οἱ δέ·&nbsp;&nbsp; ξένων δαιμονίων δοκεῖ καταγγελεὺς εἶναι, ὅτι τὸν Ἰησοῦν καὶ τὴν ἀνάστασιν εὐηγγελίζετο.&nbsp;&nbsp;</span>
<span class="ver"><b>19</b></span> <span class="text">ἐπιλαβόμενοί τε αὐτοῦ ἐπὶ τὸν Ἄρειον πάγον ἤγαγον λέγοντες·&nbsp;&nbsp; δυνάμεθα γνῶναι τίς ἡ καινὴ αὕτη ἡ ὑπὸ σοῦ λαλουμένη διδαχή;&nbsp;&nbsp;</span>
<span class="ver"><b>20</b></span> <span class="text">ξενίζοντα γάρ τινα εἰσφέρεις εἰς τὰς ἀκοὰς ἡμῶν·&nbsp;&nbsp; βουλόμεθα οὖν γνῶναι τίνα θέλει ταῦτα εἶναι.&nbsp;&nbsp;</span>
<span class="ver"><b>21</b></span> <span class="text">Ἀθηναῖοι δὲ πάντες καὶ οἱ ἐπιδημοῦντες ξένοι εἰς οὐδὲν ἕτερον ηὐκαίρουν ἢ λέγειν τι ἢ ἀκούειν τι καινότερον.&nbsp;&nbsp;</span>
<span class="ver"><b>22</b></span> <span class="text">Σταθεὶς δὲ Παῦλος ἐν μέσῳ τοῦ Ἀρείου πάγου ἔφη·&nbsp;&nbsp; ἄνδρες Ἀθηναῖοι, κατὰ πάντα ὡς δεισιδαιμονεστέρους ὑμᾶς θεωρῶ.&nbsp;&nbsp;</span>
<span class="ver"><b>23</b></span> <span class="text">διερχόμενος γὰρ καὶ ἀναθεωρῶν τὰ σεβάσματα ὑμῶν εὗρον καὶ βωμὸν ἐν ᾧ ἐπεγέγραπτο·&nbsp;&nbsp; Ἀγνώστῳ θεῷ.&nbsp;&nbsp; ὃ οὖν ἀγνοοῦντες εὐσεβεῖτε, τοῦτο ἐγὼ καταγγέλλω ὑμῖν.&nbsp;&nbsp;</span>
<span class="ver"><b>24</b></span> <span class="text">ὁ θεὸς ὁ ποιήσας τὸν κόσμον καὶ πάντα τὰ ἐν αὐτῷ, οὗτος οὐρανοῦ καὶ γῆς ὑπάρχων κύριος οὐκ ἐν χειροποιήτοις ναοῖς κατοικεῖ</span>
<span class="ver"><b>25</b></span> <span class="text">οὐδὲ ὑπὸ χειρῶν ἀνθρωπίνων θεραπεύεται προσδεόμενός τινος, αὐτὸς διδοὺς πᾶσιν ζωὴν καὶ πνοὴν καὶ τὰ πάντα·&nbsp;&nbsp;</span>
<span class="ver"><b>26</b></span> <span class="text">ἐποίησέν τε ἐξ ἑνὸς πᾶν ἔθνος ἀνθρώπων κατοικεῖν ἐπὶ παντὸς προσώπου τῆς γῆς, ὁρίσας προστεταγμένους καιροὺς καὶ τὰς ὁροθεσίας τῆς κατοικίας αὐτῶν</span>
<span class="ver"><b>27</b></span> <span class="text">ζητεῖν τὸν θεόν, εἰ ἄρα γε ψηλαφήσειαν αὐτὸν καὶ εὕροιεν, καί γε οὐ μακρὰν ἀπὸ ἑνὸς ἑκάστου ἡμῶν ὑπάρχοντα.&nbsp;&nbsp;</span>
<span class="ver"><b>28</b></span> <span class="text">ἐν αὐτῷ γὰρ ζῶμεν καὶ κινούμεθα καὶ ἐσμέν, ὡς καί τινες τῶν καθ᾽ ὑμᾶς ποιητῶν εἰρήκασιν·&nbsp;&nbsp; τοῦ γὰρ καὶ γένος ἐσμέν.&nbsp;&nbsp;</span>
<span class="ver"><b>29</b></span> <span class="text">γένος οὖν ὑπάρχοντες τοῦ θεοῦ οὐκ ὀφείλομεν νομίζειν χρυσῷ ἢ ἀργύρῳ ἢ λίθῳ, χαράγματι τέχνης καὶ ἐνθυμήσεως ἀνθρώπου, τὸ θεῖον εἶναι ὅμοιον.&nbsp;&nbsp;</span>
<span class="ver"><b>30</b></span> <span class="text">τοὺς μὲν οὖν χρόνους τῆς ἀγνοίας ὑπεριδὼν ὁ θεός, τὰ νῦν παραγγέλλει τοῖς ἀνθρώποις πάντας πανταχοῦ μετανοεῖν,</span>
<span class="ver"><b>31</b></span> <span class="text">καθότι ἔστησεν ἡμέραν ἐν ᾗ μέλλει κρίνειν τὴν οἰκουμένην ἐν δικαιοσύνῃ, ἐν ἀνδρὶ ᾧ ὥρισεν, πίστιν παρασχὼν πᾶσιν ἀναστήσας αὐτὸν ἐκ νεκρῶν.&nbsp;&nbsp;</span>
<span class="ver"><b>32</b></span> <span class="text">Ἀκούσαντες δὲ ἀνάστασιν νεκρῶν οἱ μὲν ἐχλεύαζον, οἱ δὲ εἶπαν·&nbsp;&nbsp; ἀκουσόμεθά σου περὶ τούτου καὶ πάλιν.&nbsp;&nbsp;</span>
<span class="ver"><b>33</b></span> <span class="text">οὕτως ὁ Παῦλος ἐξῆλθεν ἐκ μέσου αὐτῶν.&nbsp;&nbsp;</span>
<span class="ver"><b>34</b></span> <span class="text">τινὲς δὲ ἄνδρες κολληθέντες αὐτῷ ἐπίστευσαν, ἐν οἷς καὶ Διονύσιος ὁ Ἀρεοπαγίτης καὶ γυνὴ ὀνόματι Δάμαρις καὶ ἕτεροι σὺν αὐτοῖς.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;18</div>
<span class="ver"><b>1</b></span> <span class="text">Μετὰ ταῦτα χωρισθεὶς ἐκ τῶν Ἀθηνῶν ἦλθεν εἰς Κόρινθον.&nbsp;&nbsp;</span>
<span class="ver"><b>2</b></span> <span class="text">καὶ εὑρών τινα Ἰουδαῖον ὀνόματι Ἀκύλαν, Ποντικὸν τῷ γένει προσφάτως ἐληλυθότα ἀπὸ τῆς Ἰταλίας καὶ Πρίσκιλλαν γυναῖκα αὐτοῦ, διὰ τὸ διατεταχέναι Κλαύδιον χωρίζεσθαι πάντας τοὺς Ἰουδαίους ἀπὸ τῆς Ῥώμης, προσῆλθεν αὐτοῖς</span>
<span class="ver"><b>3</b></span> <span class="text">καὶ διὰ τὸ ὁμότεχνον εἶναι ἔμενεν παρ᾽ αὐτοῖς, καὶ ἠργάζοντο·&nbsp;&nbsp; ἦσαν γὰρ σκηνοποιοὶ τῇ τέχνῃ.&nbsp;&nbsp;</span>
<span class="ver"><b>4</b></span> <span class="text">Διελέγετο δὲ ἐν τῇ συναγωγῇ κατὰ πᾶν σάββατον ἔπειθέν τε Ἰουδαίους καὶ Ἕλληνας.&nbsp;&nbsp;</span>
<span class="ver"><b>5</b></span> <span class="text">Ὡς δὲ κατῆλθον ἀπὸ τῆς Μακεδονίας ὅ τε Σιλᾶς καὶ ὁ Τιμόθεος, συνείχετο τῷ λόγῳ ὁ Παῦλος διαμαρτυρόμενος τοῖς Ἰουδαίοις εἶναι τὸν χριστὸν Ἰησοῦν.&nbsp;&nbsp;</span>
<span class="ver"><b>6</b></span> <span class="text">ἀντιτασσομένων δὲ αὐτῶν καὶ βλασφημούντων ἐκτιναξάμενος τὰ ἱμάτια εἶπεν πρὸς αὐτούς·&nbsp;&nbsp; τὸ αἷμα ὑμῶν ἐπὶ τὴν κεφαλὴν ὑμῶν·&nbsp;&nbsp; καθαρὸς ἐγὼ ἀπὸ τοῦ νῦν εἰς τὰ ἔθνη πορεύσομαι.&nbsp;&nbsp;</span>
<span class="ver"><b>7</b></span> <span class="text">καὶ μεταβὰς ἐκεῖθεν εἰσῆλθεν εἰς οἰκίαν τινὸς ὀνόματι Τιτίου Ἰούστου σεβομένου τὸν θεόν, οὗ ἡ οἰκία ἦν συνομοροῦσα τῇ συναγωγῇ.&nbsp;&nbsp;</span>
<span class="ver"><b>8</b></span> <span class="text">Κρίσπος δὲ ὁ ἀρχισυνάγωγος ἐπίστευσεν τῷ κυρίῳ σὺν ὅλῳ τῷ οἴκῳ αὐτοῦ, καὶ πολλοὶ τῶν Κορινθίων ἀκούοντες ἐπίστευον καὶ ἐβαπτίζοντο.&nbsp;&nbsp;</span>
<span class="ver"><b>9</b></span> <span class="text">Εἶπεν δὲ ὁ κύριος ἐν νυκτὶ δι᾽ ὁράματος τῷ Παύλῳ·&nbsp;&nbsp; μὴ φοβοῦ, ἀλλὰ λάλει καὶ μὴ σιωπήσῃς,</span>
<span class="ver"><b>10</b></span> <span class="text">διότι ἐγώ εἰμι μετὰ σοῦ καὶ οὐδεὶς ἐπιθήσεταί σοι τοῦ κακῶσαί σε, διότι λαός ἐστίν μοι πολὺς ἐν τῇ πόλει ταύτῃ.&nbsp;&nbsp;</span>
<span class="ver"><b>11</b></span> <span class="text">Ἐκάθισεν δὲ ἐνιαυτὸν καὶ μῆνας ἓξ διδάσκων ἐν αὐτοῖς τὸν λόγον τοῦ θεοῦ.&nbsp;&nbsp;</span>
<span class="ver"><b>12</b></span> <span class="text">Γαλλίωνος δὲ ἀνθυπάτου ὄντος τῆς Ἀχαΐας κατεπέστησαν ὁμοθυμαδὸν οἱ Ἰουδαῖοι τῷ Παύλῳ καὶ ἤγαγον αὐτὸν ἐπὶ τὸ βῆμα</span>
<span class="ver"><b>13</b></span> <span class="text">λέγοντες ὅτι παρὰ τὸν νόμον ἀναπείθει οὗτος τοὺς ἀνθρώπους σέβεσθαι τὸν θεόν.&nbsp;&nbsp;</span>
<span class="ver"><b>14</b></span> <span class="text">μέλλοντος δὲ τοῦ Παύλου ἀνοίγειν τὸ στόμα εἶπεν ὁ Γαλλίων πρὸς τοὺς Ἰουδαίους·&nbsp;&nbsp; εἰ μὲν ἦν ἀδίκημά τι ἢ ῥᾳδιούργημα πονηρόν, ὦ Ἰουδαῖοι, κατὰ λόγον ἂν ἀνεσχόμην ὑμῶν,</span>
<span class="ver"><b>15</b></span> <span class="text">εἰ δὲ ζητήματά ἐστιν περὶ λόγου καὶ ὀνομάτων καὶ νόμου τοῦ καθ᾽ ὑμᾶς, ὄψεσθε αὐτοί·&nbsp;&nbsp; κριτὴς ἐγὼ τούτων οὐ βούλομαι εἶναι.&nbsp;&nbsp;</span>
<span class="ver"><b>16</b></span> <span class="text">καὶ ἀπήλασεν αὐτοὺς ἀπὸ τοῦ βήματος.&nbsp;&nbsp;</span>
<span class="ver"><b>17</b></span> <span class="text">ἐπιλαβόμενοι δὲ πάντες Σωσθένην τὸν ἀρχισυνάγωγον ἔτυπτον ἔμπροσθεν τοῦ βήματος·&nbsp;&nbsp; καὶ οὐδὲν τούτων τῷ Γαλλίωνι ἔμελεν.&nbsp;&nbsp;</span>
<span class="ver"><b>18</b></span> <span class="text">Ὁ δὲ Παῦλος ἔτι προσμείνας ἡμέρας ἱκανὰς τοῖς ἀδελφοῖς ἀποταξάμενος ἐξέπλει εἰς τὴν Συρίαν, καὶ σὺν αὐτῷ Πρίσκιλλα καὶ Ἀκύλας, κειράμενος ἐν Κενχρεαῖς τὴν κεφαλήν, εἶχεν γὰρ εὐχήν.&nbsp;&nbsp;</span>
<span class="ver"><b>19</b></span> <span class="text">κατήντησαν δὲ εἰς Ἔφεσον κἀκείνους κατέλιπεν αὐτοῦ, αὐτὸς δὲ εἰσελθὼν εἰς τὴν συναγωγὴν διελέξατο τοῖς Ἰουδαίοις.&nbsp;&nbsp;</span>
<span class="ver"><b>20</b></span> <span class="text">ἐρωτώντων δὲ αὐτῶν ἐπὶ πλείονα χρόνον μεῖναι οὐκ ἐπένευσεν,</span>
<span class="ver"><b>21</b></span> <span class="text">ἀλλὰ ἀποταξάμενος καὶ εἰπών·&nbsp;&nbsp; πάλιν ἀνακάμψω πρὸς ὑμᾶς τοῦ θεοῦ θέλοντος, ἀνήχθη ἀπὸ τῆς Ἐφέσου,</span>
<span class="ver"><b>22</b></span> <span class="text">καὶ κατελθὼν εἰς Καισάρειαν, ἀναβὰς καὶ ἀσπασάμενος τὴν ἐκκλησίαν κατέβη εἰς Ἀντιόχειαν.&nbsp;&nbsp;</span>
<span class="ver"><b>23</b></span> <span class="text">Καὶ ποιήσας χρόνον τινὰ ἐξῆλθεν διερχόμενος καθεξῆς τὴν Γαλατικὴν χώραν καὶ Φρυγίαν, στηρίζων πάντας τοὺς μαθητάς.&nbsp;&nbsp;</span>
<span class="ver"><b>24</b></span> <span class="text">Ἰουδαῖος δέ τις Ἀπολλῶς ὀνόματι, Ἀλεξανδρεὺς τῷ γένει, ἀνὴρ λόγιος, κατήντησεν εἰς Ἔφεσον, δυνατὸς ὢν ἐν ταῖς γραφαῖς.&nbsp;&nbsp;</span>
<span class="ver"><b>25</b></span> <span class="text">οὗτος ἦν κατηχημένος τὴν ὁδὸν τοῦ κυρίου καὶ ζέων τῷ πνεύματι ἐλάλει καὶ ἐδίδασκεν ἀκριβῶς τὰ περὶ τοῦ Ἰησοῦ, ἐπιστάμενος μόνον τὸ βάπτισμα Ἰωάννου·&nbsp;&nbsp;</span>
<span class="ver"><b>26</b></span> <span class="text">οὗτός τε ἤρξατο παρρησιάζεσθαι ἐν τῇ συναγωγῇ.&nbsp;&nbsp; ἀκούσαντες δὲ αὐτοῦ Πρίσκιλλα καὶ Ἀκύλας προσελάβοντο αὐτὸν καὶ ἀκριβέστερον αὐτῷ ἐξέθεντο τὴν ὁδὸν τοῦ θεοῦ.&nbsp;&nbsp;</span>
<span class="ver"><b>27</b></span> <span class="text">βουλομένου δὲ αὐτοῦ διελθεῖν εἰς τὴν Ἀχαΐαν, προτρεψάμενοι οἱ ἀδελφοὶ ἔγραψαν τοῖς μαθηταῖς ἀποδέξασθαι αὐτόν, ὃς παραγενόμενος συνεβάλετο πολὺ τοῖς πεπιστευκόσιν διὰ τῆς χάριτος·&nbsp;&nbsp;</span>
<span class="ver"><b>28</b></span> <span class="text">εὐτόνως γὰρ τοῖς Ἰουδαίοις διακατηλέγχετο δημοσίᾳ ἐπιδεικνὺς διὰ τῶν γραφῶν εἶναι τὸν χριστὸν Ἰησοῦν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;19</div>
<span class="ver"><b>1</b></span> <span class="text">Ἐγένετο δὲ ἐν τῷ τὸν Ἀπολλῶ εἶναι ἐν Κορίνθῳ Παῦλον διελθόντα τὰ ἀνωτερικὰ μέρη κατελθεῖν εἰς Ἔφεσον καὶ εὑρεῖν τινας μαθητὰς</span>
<span class="ver"><b>2</b></span> <span class="text">εἶπέν τε πρὸς αὐτούς·&nbsp;&nbsp; εἰ πνεῦμα ἅγιον ἐλάβετε πιστεύσαντες;&nbsp;&nbsp; οἱ δὲ πρὸς αὐτόν·&nbsp;&nbsp; ἀλλ᾽ οὐδ᾽ εἰ πνεῦμα ἅγιον ἔστιν ἠκούσαμεν.&nbsp;&nbsp;</span>
<span class="ver"><b>3</b></span> <span class="text">εἶπέν τε·&nbsp;&nbsp; εἰς τί οὖν ἐβαπτίσθητε;&nbsp;&nbsp; οἱ δὲ εἶπαν·&nbsp;&nbsp; εἰς τὸ Ἰωάννου βάπτισμα.&nbsp;&nbsp;</span>
<span class="ver"><b>4</b></span> <span class="text">εἶπεν δὲ Παῦλος·&nbsp;&nbsp; Ἰωάννης ἐβάπτισεν βάπτισμα μετανοίας τῷ λαῷ λέγων εἰς τὸν ἐρχόμενον μετ᾽ αὐτὸν ἵνα πιστεύσωσιν, τοῦτ᾽ ἔστιν εἰς τὸν Ἰησοῦν.&nbsp;&nbsp;</span>
<span class="ver"><b>5</b></span> <span class="text">ἀκούσαντες δὲ ἐβαπτίσθησαν εἰς τὸ ὄνομα τοῦ κυρίου Ἰησοῦ,</span>
<span class="ver"><b>6</b></span> <span class="text">καὶ ἐπιθέντος αὐτοῖς τοῦ Παύλου χεῖρας ἦλθεν τὸ πνεῦμα τὸ ἅγιον ἐπ᾽ αὐτούς, ἐλάλουν τε γλώσσαις καὶ ἐπροφήτευον.&nbsp;&nbsp;</span>
<span class="ver"><b>7</b></span> <span class="text">ἦσαν δὲ οἱ πάντες ἄνδρες ὡσεὶ δώδεκα.&nbsp;&nbsp;</span>
<span class="ver"><b>8</b></span> <span class="text">Εἰσελθὼν δὲ εἰς τὴν συναγωγὴν ἐπαρρησιάζετο ἐπὶ μῆνας τρεῖς διαλεγόμενος καὶ πείθων περὶ τῆς βασιλείας τοῦ θεοῦ.&nbsp;&nbsp;</span>
<span class="ver"><b>9</b></span> <span class="text">ὡς δέ τινες ἐσκληρύνοντο καὶ ἠπείθουν κακολογοῦντες τὴν ὁδὸν ἐνώπιον τοῦ πλήθους, ἀποστὰς ἀπ᾽ αὐτῶν ἀφώρισεν τοὺς μαθητὰς καθ᾽ ἡμέραν διαλεγόμενος ἐν τῇ σχολῇ Τυράννου.&nbsp;&nbsp;</span>
<span class="ver"><b>10</b></span> <span class="text">τοῦτο δὲ ἐγένετο ἐπὶ ἔτη δύο, ὥστε πάντας τοὺς κατοικοῦντας τὴν Ἀσίαν ἀκοῦσαι τὸν λόγον τοῦ κυρίου, Ἰουδαίους τε καὶ Ἕλληνας.&nbsp;&nbsp;</span>
<span class="ver"><b>11</b></span> <span class="text">Δυνάμεις τε οὐ τὰς τυχούσας ὁ θεὸς ἐποίει διὰ τῶν χειρῶν Παύλου,</span>
<span class="ver"><b>12</b></span> <span class="text">ὥστε καὶ ἐπὶ τοὺς ἀσθενοῦντας ἀποφέρεσθαι ἀπὸ τοῦ χρωτὸς αὐτοῦ σουδάρια ἢ σιμικίνθια καὶ ἀπαλλάσσεσθαι ἀπ᾽ αὐτῶν τὰς νόσους, τά τε πνεύματα τὰ πονηρὰ ἐκπορεύεσθαι.&nbsp;&nbsp;</span>
<span class="ver"><b>13</b></span> <span class="text">Ἐπεχείρησαν δέ τινες καὶ τῶν περιερχομένων Ἰουδαίων ἐξορκιστῶν ὀνομάζειν ἐπὶ τοὺς ἔχοντας τὰ πνεύματα τὰ πονηρὰ τὸ ὄνομα τοῦ κυρίου Ἰησοῦ λέγοντες·&nbsp;&nbsp; ὁρκίζω ὑμᾶς τὸν Ἰησοῦν ὃν Παῦλος κηρύσσει.&nbsp;&nbsp;</span>
<span class="ver"><b>14</b></span> <span class="text">ἦσαν δέ τινος Σκευᾶ Ἰουδαίου ἀρχιερέως ἑπτὰ υἱοὶ τοῦτο ποιοῦντες.&nbsp;&nbsp;</span>
<span class="ver"><b>15</b></span> <span class="text">ἀποκριθὲν δὲ τὸ πνεῦμα τὸ πονηρὸν εἶπεν αὐτοῖς·&nbsp;&nbsp; τὸν Ἰησοῦν γινώσκω καὶ τὸν Παῦλον ἐπίσταμαι, ὑμεῖς δὲ τίνες ἐστέ;&nbsp;&nbsp;</span>
<span class="ver"><b>16</b></span> <span class="text">καὶ ἐφαλόμενος ὁ ἄνθρωπος ἐπ᾽ αὐτοὺς ἐν ᾧ ἦν τὸ πνεῦμα τὸ πονηρόν, κατακυριεύσας ἀμφοτέρων ἴσχυσεν κατ᾽ αὐτῶν ὥστε γυμνοὺς καὶ τετραυματισμένους ἐκφυγεῖν ἐκ τοῦ οἴκου ἐκείνου.&nbsp;&nbsp;</span>
<span class="ver"><b>17</b></span> <span class="text">τοῦτο δὲ ἐγένετο γνωστὸν πᾶσιν Ἰουδαίοις τε καὶ Ἕλλησιν τοῖς κατοικοῦσιν τὴν Ἔφεσον καὶ ἐπέπεσεν φόβος ἐπὶ πάντας αὐτοὺς καὶ ἐμεγαλύνετο τὸ ὄνομα τοῦ κυρίου Ἰησοῦ.&nbsp;&nbsp;</span>
<span class="ver"><b>18</b></span> <span class="text">Πολλοί τε τῶν πεπιστευκότων ἤρχοντο ἐξομολογούμενοι καὶ ἀναγγέλλοντες τὰς πράξεις αὐτῶν.&nbsp;&nbsp;</span>
<span class="ver"><b>19</b></span> <span class="text">ἱκανοὶ δὲ τῶν τὰ περίεργα πραξάντων συνενέγκαντες τὰς βίβλους κατέκαιον ἐνώπιον πάντων, καὶ συνεψήφισαν τὰς τιμὰς αὐτῶν καὶ εὗρον ἀργυρίου μυριάδας πέντε.&nbsp;&nbsp;</span>
<span class="ver"><b>20</b></span> <span class="text">Οὕτως κατὰ κράτος τοῦ κυρίου ὁ λόγος ηὔξανεν καὶ ἴσχυεν.&nbsp;&nbsp;</span>
<span class="ver"><b>21</b></span> <span class="text">Ὡς δὲ ἐπληρώθη ταῦτα, ἔθετο ὁ Παῦλος ἐν τῷ πνεύματι διελθὼν τὴν Μακεδονίαν καὶ Ἀχαΐαν πορεύεσθαι εἰς Ἱεροσόλυμα εἰπὼν ὅτι μετὰ τὸ γενέσθαι με ἐκεῖ δεῖ με καὶ Ῥώμην ἰδεῖν.&nbsp;&nbsp;</span>
<span class="ver"><b>22</b></span> <span class="text">ἀποστείλας δὲ εἰς τὴν Μακεδονίαν δύο τῶν διακονούντων αὐτῷ, Τιμόθεον καὶ Ἔραστον, αὐτὸς ἐπέσχεν χρόνον εἰς τὴν Ἀσίαν.&nbsp;&nbsp;</span>
<span class="ver"><b>23</b></span> <span class="text">Ἐγένετο δὲ κατὰ τὸν καιρὸν ἐκεῖνον τάραχος οὐκ ὀλίγος περὶ τῆς ὁδοῦ.&nbsp;&nbsp;</span>
<span class="ver"><b>24</b></span> <span class="text">Δημήτριος γάρ τις ὀνόματι, ἀργυροκόπος, ποιῶν ναοὺς ἀργυροῦς Ἀρτέμιδος παρείχετο τοῖς τεχνίταις οὐκ ὀλίγην ἐργασίαν,</span>
<span class="ver"><b>25</b></span> <span class="text">οὓς συναθροίσας καὶ τοὺς περὶ τὰ τοιαῦτα ἐργάτας εἶπεν·&nbsp;&nbsp; ἄνδρες, ἐπίστασθε ὅτι ἐκ ταύτης τῆς ἐργασίας ἡ εὐπορία ἡμῖν ἐστιν</span>
<span class="ver"><b>26</b></span> <span class="text">καὶ θεωρεῖτε καὶ ἀκούετε ὅτι οὐ μόνον Ἐφέσου ἀλλὰ σχεδὸν πάσης τῆς Ἀσίας ὁ Παῦλος οὗτος πείσας μετέστησεν ἱκανὸν ὄχλον λέγων ὅτι οὐκ εἰσὶν θεοὶ οἱ διὰ χειρῶν γινόμενοι.&nbsp;&nbsp;</span>
<span class="ver"><b>27</b></span> <span class="text">οὐ μόνον δὲ τοῦτο κινδυνεύει ἡμῖν τὸ μέρος εἰς ἀπελεγμὸν ἐλθεῖν ἀλλὰ καὶ τὸ τῆς μεγάλης θεᾶς Ἀρτέμιδος ἱερὸν εἰς οὐθὲν λογισθῆναι, μέλλειν τε καὶ καθαιρεῖσθαι τῆς μεγαλειότητος αὐτῆς ἣν ὅλη ἡ Ἀσία καὶ ἡ οἰκουμένη σέβεται.&nbsp;&nbsp;</span>
<span class="ver"><b>28</b></span> <span class="text">Ἀκούσαντες δὲ καὶ γενόμενοι πλήρεις θυμοῦ ἔκραζον λέγοντες·&nbsp;&nbsp; μεγάλη ἡ Ἄρτεμις Ἐφεσίων.&nbsp;&nbsp;</span>
<span class="ver"><b>29</b></span> <span class="text">καὶ ἐπλήσθη ἡ πόλις τῆς συγχύσεως, ὥρμησάν τε ὁμοθυμαδὸν εἰς τὸ θέατρον συναρπάσαντες Γάϊον καὶ Ἀρίσταρχον Μακεδόνας, συνεκδήμους Παύλου.&nbsp;&nbsp;</span>
<span class="ver"><b>30</b></span> <span class="text">Παύλου δὲ βουλομένου εἰσελθεῖν εἰς τὸν δῆμον οὐκ εἴων αὐτὸν οἱ μαθηταί·&nbsp;&nbsp;</span>
<span class="ver"><b>31</b></span> <span class="text">τινὲς δὲ καὶ τῶν Ἀσιαρχῶν, ὄντες αὐτῷ φίλοι, πέμψαντες πρὸς αὐτὸν παρεκάλουν μὴ δοῦναι ἑαυτὸν εἰς τὸ θέατρον.&nbsp;&nbsp;</span>
<span class="ver"><b>32</b></span> <span class="text">ἄλλοι μὲν οὖν ἄλλο τι ἔκραζον·&nbsp;&nbsp; ἦν γὰρ ἡ ἐκκλησία συνκεχυμένη καὶ οἱ πλείους οὐκ ᾔδεισαν τίνος ἕνεκα συνεληλύθεισαν.&nbsp;&nbsp;</span>
<span class="ver"><b>33</b></span> <span class="text">ἐκ δὲ τοῦ ὄχλου συνεβίβασαν Ἀλέξανδρον, προβαλόντων αὐτὸν τῶν Ἰουδαίων·&nbsp;&nbsp; ὁ δὲ Ἀλέξανδρος κατασείσας τὴν χεῖρα ἤθελεν ἀπολογεῖσθαι τῷ δήμῳ.&nbsp;&nbsp;</span>
<span class="ver"><b>34</b></span> <span class="text">ἐπιγνόντες δὲ ὅτι Ἰουδαῖός ἐστιν, φωνὴ ἐγένετο μία ἐκ πάντων ὡς ἐπὶ ὥρας δύο κραζόντων·&nbsp;&nbsp; μεγάλη ἡ Ἄρτεμις Ἐφεσίων.&nbsp;&nbsp;</span>
<span class="ver"><b>35</b></span> <span class="text">Καταστείλας δὲ ὁ γραμματεὺς τὸν ὄχλον φησίν·&nbsp;&nbsp; ἄνδρες Ἐφέσιοι, τίς γάρ ἐστιν ἀνθρώπων ὃς οὐ γινώσκει τὴν Ἐφεσίων πόλιν νεωκόρον οὖσαν τῆς μεγάλης Ἀρτέμιδος καὶ τοῦ διοπετοῦς;&nbsp;&nbsp;</span>
<span class="ver"><b>36</b></span> <span class="text">ἀναντιρρήτων οὖν ὄντων τούτων δέον ἐστὶν ὑμᾶς κατεσταλμένους ὑπάρχειν καὶ μηδὲν προπετὲς πράσσειν.&nbsp;&nbsp;</span>
<span class="ver"><b>37</b></span> <span class="text">ἠγάγετε γὰρ τοὺς ἄνδρας τούτους οὔτε ἱεροσύλους οὔτε βλασφημοῦντας τὴν θεὸν ἡμῶν.&nbsp;&nbsp;</span>
<span class="ver"><b>38</b></span> <span class="text">εἰ μὲν οὖν Δημήτριος καὶ οἱ σὺν αὐτῷ τεχνῖται ἔχουσιν πρός τινα λόγον, ἀγοραῖοι ἄγονται καὶ ἀνθύπατοί εἰσιν, ἐγκαλείτωσαν ἀλλήλοις.&nbsp;&nbsp;</span>
<span class="ver"><b>39</b></span> <span class="text">εἰ δέ τι περὶ ἑτέρων ἐπιζητεῖτε, ἐν τῇ ἐννόμῳ ἐκκλησίᾳ ἐπιλυθήσεται.&nbsp;&nbsp;</span>
<span class="ver"><b>40</b></span> <span class="text">καὶ γὰρ κινδυνεύομεν ἐγκαλεῖσθαι στάσεως περὶ τῆς σήμερον, μηδενὸς αἰτίου ὑπάρχοντος περὶ οὗ οὐ δυνησόμεθα ἀποδοῦναι λόγον περὶ τῆς συστροφῆς ταύτης.&nbsp;&nbsp; καὶ ταῦτα εἰπὼν ἀπέλυσεν τὴν ἐκκλησίαν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;20</div>
<span class="ver"><b>1</b></span> <span class="text">Μετὰ δὲ τὸ παύσασθαι τὸν θόρυβον μεταπεμψάμενος ὁ Παῦλος τοὺς μαθητὰς καὶ παρακαλέσας, ἀσπασάμενος ἐξῆλθεν πορεύεσθαι εἰς Μακεδονίαν.&nbsp;&nbsp;</span>
<span class="ver"><b>2</b></span> <span class="text">διελθὼν δὲ τὰ μέρη ἐκεῖνα καὶ παρακαλέσας αὐτοὺς λόγῳ πολλῷ ἦλθεν εἰς τὴν Ἑλλάδα</span>
<span class="ver"><b>3</b></span> <span class="text">ποιήσας τε μῆνας τρεῖς·&nbsp;&nbsp; γενομένης ἐπιβουλῆς αὐτῷ ὑπὸ τῶν Ἰουδαίων μέλλοντι ἀνάγεσθαι εἰς τὴν Συρίαν, ἐγένετο γνώμης τοῦ ὑποστρέφειν διὰ Μακεδονίας.&nbsp;&nbsp;</span>
<span class="ver"><b>4</b></span> <span class="text">συνείπετο δὲ αὐτῷ Σώπατρος Πύρρου Βεροιαῖος, Θεσσαλονικέων δὲ Ἀρίσταρχος καὶ Σεκοῦνδος, καὶ Γάϊος Δερβαῖος καὶ Τιμόθεος, Ἀσιανοὶ δὲ Τύχικος καὶ Τρόφιμος.&nbsp;&nbsp;</span>
<span class="ver"><b>5</b></span> <span class="text">οὗτοι δὲ προσελθόντες ἔμενον ἡμᾶς ἐν Τρῳάδι,</span>
<span class="ver"><b>6</b></span> <span class="text">ἡμεῖς δὲ ἐξεπλεύσαμεν μετὰ τὰς ἡμέρας τῶν ἀζύμων ἀπὸ Φιλίππων καὶ ἤλθομεν πρὸς αὐτοὺς εἰς τὴν Τρῳάδα ἄχρι ἡμερῶν πέντε, οὗ διετρίψαμεν ἡμέρας ἑπτά.&nbsp;&nbsp;</span>
<span class="ver"><b>7</b></span> <span class="text">Ἐν δὲ τῇ μιᾷ τῶν σαββάτων συνηγμένων ἡμῶν κλάσαι ἄρτον, ὁ Παῦλος διελέγετο αὐτοῖς μέλλων ἐξιέναι τῇ ἐπαύριον, παρέτεινέν τε τὸν λόγον μέχρι μεσονυκτίου.&nbsp;&nbsp;</span>
<span class="ver"><b>8</b></span> <span class="text">ἦσαν δὲ λαμπάδες ἱκαναὶ ἐν τῷ ὑπερῴῳ οὗ ἦμεν συνηγμένοι.&nbsp;&nbsp;</span>
<span class="ver"><b>9</b></span> <span class="text">καθεζόμενος δέ τις νεανίας ὀνόματι Εὔτυχος ἐπὶ τῆς θυρίδος, καταφερόμενος ὕπνῳ βαθεῖ διαλεγομένου τοῦ Παύλου ἐπὶ πλεῖον, κατενεχθεὶς ἀπὸ τοῦ ὕπνου ἔπεσεν ἀπὸ τοῦ τριστέγου κάτω καὶ ἤρθη νεκρός.&nbsp;&nbsp;</span>
<span class="ver"><b>10</b></span> <span class="text">καταβὰς δὲ ὁ Παῦλος ἐπέπεσεν αὐτῷ καὶ συνπεριλαβὼν εἶπεν·&nbsp;&nbsp; μὴ θορυβεῖσθε, ἡ γὰρ ψυχὴ αὐτοῦ ἐν αὐτῷ ἐστιν.&nbsp;&nbsp;</span>
<span class="ver"><b>11</b></span> <span class="text">ἀναβὰς δὲ καὶ κλάσας τὸν ἄρτον καὶ γευσάμενος ἐφ᾽ ἱκανόν τε ὁμιλήσας ἄχρι αὐγῆς, οὕτως ἐξῆλθεν.&nbsp;&nbsp;</span>
<span class="ver"><b>12</b></span> <span class="text">ἤγαγον δὲ τὸν παῖδα ζῶντα καὶ παρεκλήθησαν οὐ μετρίως.&nbsp;&nbsp;</span>
<span class="ver"><b>13</b></span> <span class="text">Ἡμεῖς δὲ προελθόντες ἐπὶ τὸ πλοῖον ἀνήχθημεν ἐπὶ τὴν Ἆσσον ἐκεῖθεν μέλλοντες ἀναλαμβάνειν τὸν Παῦλον·&nbsp;&nbsp; οὕτως γὰρ διατεταγμένος ἦν μέλλων αὐτὸς πεζεύειν.&nbsp;&nbsp;</span>
<span class="ver"><b>14</b></span> <span class="text">ὡς δὲ συνέβαλλεν ἡμῖν εἰς τὴν Ἆσσον, ἀναλαβόντες αὐτὸν ἤλθομεν εἰς Μιτυλήνην,</span>
<span class="ver"><b>15</b></span> <span class="text">κἀκεῖθεν ἀποπλεύσαντες τῇ ἐπιούσῃ κατηντήσαμεν ἄντικρυς Χίου, τῇ δὲ ἑτέρᾳ παρεβάλομεν εἰς Σάμον, τῇ δὲ ἐχομένῃ ἤλθομεν εἰς Μίλητον.&nbsp;&nbsp;</span>
<span class="ver"><b>16</b></span> <span class="text">κεκρίκει γὰρ ὁ Παῦλος παραπλεῦσαι τὴν Ἔφεσον, ὅπως μὴ γένηται αὐτῷ χρονοτριβῆσαι ἐν τῇ Ἀσίᾳ·&nbsp;&nbsp; ἔσπευδεν γὰρ εἰ δυνατὸν εἴη αὐτῷ τὴν ἡμέραν τῆς πεντηκοστῆς γενέσθαι εἰς Ἱεροσόλυμα.&nbsp;&nbsp;</span>
<span class="ver"><b>17</b></span> <span class="text">Ἀπὸ δὲ τῆς Μιλήτου πέμψας εἰς Ἔφεσον μετεκαλέσατο τοὺς πρεσβυτέρους τῆς ἐκκλησίας.&nbsp;&nbsp;</span>
<span class="ver"><b>18</b></span> <span class="text">ὡς δὲ παρεγένοντο πρὸς αὐτὸν εἶπεν αὐτοῖς·&nbsp;&nbsp; ὑμεῖς ἐπίστασθε, ἀπὸ πρώτης ἡμέρας ἀφ᾽ ἧς ἐπέβην εἰς τὴν Ἀσίαν, πῶς μεθ᾽ ὑμῶν τὸν πάντα χρόνον ἐγενόμην,</span>
<span class="ver"><b>19</b></span> <span class="text">δουλεύων τῷ κυρίῳ μετὰ πάσης ταπεινοφροσύνης καὶ δακρύων καὶ πειρασμῶν τῶν συμβάντων μοι ἐν ταῖς ἐπιβουλαῖς τῶν Ἰουδαίων,</span>
<span class="ver"><b>20</b></span> <span class="text">ὡς οὐδὲν ὑπεστειλάμην τῶν συμφερόντων τοῦ μὴ ἀναγγεῖλαι ὑμῖν καὶ διδάξαι ὑμᾶς δημοσίᾳ καὶ κατ᾽ οἴκους,</span>
<span class="ver"><b>21</b></span> <span class="text">διαμαρτυρόμενος Ἰουδαίοις τε καὶ Ἕλλησιν τὴν εἰς θεὸν μετάνοιαν καὶ πίστιν εἰς τὸν κύριον ἡμῶν Ἰησοῦν.&nbsp;&nbsp;</span>
<span class="ver"><b>22</b></span> <span class="text">Καὶ νῦν ἰδοὺ δεδεμένος ἐγὼ τῷ πνεύματι πορεύομαι εἰς Ἰερουσαλὴμ τὰ ἐν αὐτῇ συναντήσοντά μοι μὴ εἰδώς,</span>
<span class="ver"><b>23</b></span> <span class="text">πλὴν ὅτι τὸ πνεῦμα τὸ ἅγιον κατὰ πόλιν διαμαρτύρεταί μοι λέγον ὅτι δεσμὰ καὶ θλίψεις με μένουσιν.&nbsp;&nbsp;</span>
<span class="ver"><b>24</b></span> <span class="text">ἀλλ᾽ οὐδενὸς λόγου ποιοῦμαι τὴν ψυχὴν τιμίαν ἐμαυτῷ ὡς τελειῶσαι τὸν δρόμον μου καὶ τὴν διακονίαν ἣν ἔλαβον παρὰ τοῦ κυρίου Ἰησοῦ, διαμαρτύρασθαι τὸ εὐαγγέλιον τῆς χάριτος τοῦ θεοῦ.&nbsp;&nbsp;</span>
<span class="ver"><b>25</b></span> <span class="text">Καὶ νῦν ἰδοὺ ἐγὼ οἶδα ὅτι οὐκέτι ὄψεσθε τὸ πρόσωπόν μου ὑμεῖς πάντες ἐν οἷς διῆλθον κηρύσσων τὴν βασιλείαν.&nbsp;&nbsp;</span>
<span class="ver"><b>26</b></span> <span class="text">διότι μαρτύρομαι ὑμῖν ἐν τῇ σήμερον ἡμέρᾳ ὅτι καθαρός εἰμι ἀπὸ τοῦ αἵματος πάντων·&nbsp;&nbsp;</span>
<span class="ver"><b>27</b></span> <span class="text">οὐ γὰρ ὑπεστειλάμην τοῦ μὴ ἀναγγεῖλαι πᾶσαν τὴν βουλὴν τοῦ θεοῦ ὑμῖν.&nbsp;&nbsp;</span>
<span class="ver"><b>28</b></span> <span class="text">προσέχετε ἑαυτοῖς καὶ παντὶ τῷ ποιμνίῳ, ἐν ᾧ ὑμᾶς τὸ πνεῦμα τὸ ἅγιον ἔθετο ἐπισκόπους ποιμαίνειν τὴν ἐκκλησίαν τοῦ θεοῦ, ἣν περιεποιήσατο διὰ τοῦ αἵματος τοῦ ἰδίου.&nbsp;&nbsp;</span>
<span class="ver"><b>29</b></span> <span class="text">ἐγὼ οἶδα ὅτι εἰσελεύσονται μετὰ τὴν ἄφιξίν μου λύκοι βαρεῖς εἰς ὑμᾶς μὴ φειδόμενοι τοῦ ποιμνίου,</span>
<span class="ver"><b>30</b></span> <span class="text">καὶ ἐξ ὑμῶν αὐτῶν ἀναστήσονται ἄνδρες λαλοῦντες διεστραμμένα τοῦ ἀποσπᾶν τοὺς μαθητὰς ὀπίσω ἑαυτῶν.&nbsp;&nbsp;</span>
<span class="ver"><b>31</b></span> <span class="text">διὸ γρηγορεῖτε μνημονεύοντες ὅτι τριετίαν νύκτα καὶ ἡμέραν οὐκ ἐπαυσάμην μετὰ δακρύων νουθετῶν ἕνα ἕκαστον.&nbsp;&nbsp;</span>
<span class="ver"><b>32</b></span> <span class="text">Καὶ τὰ νῦν παρατίθεμαι ὑμᾶς τῷ θεῷ καὶ τῷ λόγῳ τῆς χάριτος αὐτοῦ, τῷ δυναμένῳ οἰκοδομῆσαι καὶ δοῦναι τὴν κληρονομίαν ἐν τοῖς ἡγιασμένοις πᾶσιν.&nbsp;&nbsp;</span>
<span class="ver"><b>33</b></span> <span class="text">ἀργυρίου ἢ χρυσίου ἢ ἱματισμοῦ οὐδενὸς ἐπεθύμησα·&nbsp;&nbsp;</span>
<span class="ver"><b>34</b></span> <span class="text">αὐτοὶ γινώσκετε ὅτι ταῖς χρείαις μου καὶ τοῖς οὖσιν μετ᾽ ἐμοῦ ὑπηρέτησαν αἱ χεῖρες αὗται.&nbsp;&nbsp;</span>
<span class="ver"><b>35</b></span> <span class="text">πάντα ὑπέδειξα ὑμῖν ὅτι οὕτως κοπιῶντας δεῖ ἀντιλαμβάνεσθαι τῶν ἀσθενούντων, μνημονεύειν τε τῶν λόγων τοῦ κυρίου Ἰησοῦ ὅτι αὐτὸς εἶπεν·&nbsp;&nbsp; μακάριόν ἐστιν μᾶλλον διδόναι ἢ λαμβάνειν.&nbsp;&nbsp;</span>
<span class="ver"><b>36</b></span> <span class="text">Καὶ ταῦτα εἰπὼν θεὶς τὰ γόνατα αὐτοῦ σὺν πᾶσιν αὐτοῖς προσηύξατο.&nbsp;&nbsp;</span>
<span class="ver"><b>37</b></span> <span class="text">ἱκανὸς δὲ κλαυθμὸς ἐγένετο πάντων καὶ ἐπιπεσόντες ἐπὶ τὸν τράχηλον τοῦ Παύλου κατεφίλουν αὐτόν,</span>
<span class="ver"><b>38</b></span> <span class="text">ὀδυνώμενοι μάλιστα ἐπὶ τῷ λόγῳ ᾧ εἰρήκει, ὅτι οὐκέτι μέλλουσιν τὸ πρόσωπον αὐτοῦ θεωρεῖν.&nbsp;&nbsp; προέπεμπον δὲ αὐτὸν εἰς τὸ πλοῖον.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;21</div>
<span class="ver"><b>1</b></span> <span class="text">Ὡς δὲ ἐγένετο ἀναχθῆναι ἡμᾶς ἀποσπασθέντας ἀπ᾽ αὐτῶν, εὐθυδρομήσαντες ἤλθομεν εἰς τὴν Κῶ, τῇ δὲ ἑξῆς εἰς τὴν Ῥόδον κἀκεῖθεν εἰς Πάταρα,</span>
<span class="ver"><b>2</b></span> <span class="text">καὶ εὑρόντες πλοῖον διαπερῶν εἰς Φοινίκην ἐπιβάντες ἀνήχθημεν.&nbsp;&nbsp;</span>
<span class="ver"><b>3</b></span> <span class="text">ἀναφάναντες δὲ τὴν Κύπρον καὶ καταλιπόντες αὐτὴν εὐώνυμον ἐπλέομεν εἰς Συρίαν καὶ κατήλθομεν εἰς Τύρον·&nbsp;&nbsp; ἐκεῖσε γὰρ τὸ πλοῖον ἦν ἀποφορτιζόμενον τὸν γόμον.&nbsp;&nbsp;</span>
<span class="ver"><b>4</b></span> <span class="text">ἀνευρόντες δὲ τοὺς μαθητὰς ἐπεμείναμεν αὐτοῦ ἡμέρας ἑπτά, οἵτινες τῷ Παύλῳ ἔλεγον διὰ τοῦ πνεύματος μὴ ἐπιβαίνειν εἰς Ἱεροσόλυμα.&nbsp;&nbsp;</span>
<span class="ver"><b>5</b></span> <span class="text">ὅτε δὲ ἐγένετο ἡμᾶς ἐξαρτίσαι τὰς ἡμέρας, ἐξελθόντες ἐπορευόμεθα προπεμπόντων ἡμᾶς πάντων σὺν γυναιξὶν καὶ τέκνοις ἕως ἔξω τῆς πόλεως, καὶ θέντες τὰ γόνατα ἐπὶ τὸν αἰγιαλὸν προσευξάμενοι</span>
<span class="ver"><b>6</b></span> <span class="text">ἀπησπασάμεθα ἀλλήλους καὶ ἀνέβημεν εἰς τὸ πλοῖον, ἐκεῖνοι δὲ ὑπέστρεψαν εἰς τὰ ἴδια.&nbsp;&nbsp;</span>
<span class="ver"><b>7</b></span> <span class="text">Ἡμεῖς δὲ τὸν πλοῦν διανύσαντες ἀπὸ Τύρου κατηντήσαμεν εἰς Πτολεμαΐδα καὶ ἀσπασάμενοι τοὺς ἀδελφοὺς ἐμείναμεν ἡμέραν μίαν παρ᾽ αὐτοῖς.&nbsp;&nbsp;</span>
<span class="ver"><b>8</b></span> <span class="text">τῇ δὲ ἐπαύριον ἐξελθόντες ἤλθομεν εἰς Καισάρειαν καὶ εἰσελθόντες εἰς τὸν οἶκον Φιλίππου τοῦ εὐαγγελιστοῦ, ὄντος ἐκ τῶν ἑπτά, ἐμείναμεν παρ᾽ αὐτῷ.&nbsp;&nbsp;</span>
<span class="ver"><b>9</b></span> <span class="text">τούτῳ δὲ ἦσαν θυγατέρες τέσσαρες παρθένοι προφητεύουσαι.&nbsp;&nbsp;</span>
<span class="ver"><b>10</b></span> <span class="text">Ἐπιμενόντων δὲ ἡμέρας πλείους κατῆλθέν τις ἀπὸ τῆς Ἰουδαίας προφήτης ὀνόματι Ἅγαβος,</span>
<span class="ver"><b>11</b></span> <span class="text">καὶ ἐλθὼν πρὸς ἡμᾶς καὶ ἄρας τὴν ζώνην τοῦ Παύλου, δήσας ἑαυτοῦ τοὺς πόδας καὶ τὰς χεῖρας εἶπεν·&nbsp;&nbsp; τάδε λέγει τὸ πνεῦμα τὸ ἅγιον·&nbsp;&nbsp; τὸν ἄνδρα οὗ ἐστιν ἡ ζώνη αὕτη, οὕτως δήσουσιν ἐν Ἰερουσαλὴμ οἱ Ἰουδαῖοι καὶ παραδώσουσιν εἰς χεῖρας ἐθνῶν.&nbsp;&nbsp;</span>
<span class="ver"><b>12</b></span> <span class="text">ὡς δὲ ἠκούσαμεν ταῦτα, παρεκαλοῦμεν ἡμεῖς τε καὶ οἱ ἐντόπιοι τοῦ μὴ ἀναβαίνειν αὐτὸν εἰς Ἰερουσαλήμ.&nbsp;&nbsp;</span>
<span class="ver"><b>13</b></span> <span class="text">τότε ἀπεκρίθη ὁ Παῦλος·&nbsp;&nbsp; τί ποιεῖτε κλαίοντες καὶ συνθρύπτοντές μου τὴν καρδίαν;&nbsp;&nbsp; ἐγὼ γὰρ οὐ μόνον δεθῆναι ἀλλὰ καὶ ἀποθανεῖν εἰς Ἰερουσαλὴμ ἑτοίμως ἔχω ὑπὲρ τοῦ ὀνόματος τοῦ κυρίου Ἰησοῦ.&nbsp;&nbsp;</span>
<span class="ver"><b>14</b></span> <span class="text">μὴ πειθομένου δὲ αὐτοῦ ἡσυχάσαμεν εἰπόντες·&nbsp;&nbsp; τοῦ κυρίου τὸ θέλημα γινέσθω.&nbsp;&nbsp;</span>
<span class="ver"><b>15</b></span> <span class="text">Μετὰ δὲ τὰς ἡμέρας ταύτας ἐπισκευασάμενοι ἀνεβαίνομεν εἰς Ἱεροσόλυμα·&nbsp;&nbsp;</span>
<span class="ver"><b>16</b></span> <span class="text">συνῆλθον δὲ καὶ τῶν μαθητῶν ἀπὸ Καισαρείας σὺν ἡμῖν, ἄγοντες παρ᾽ ᾧ ξενισθῶμεν Μνάσωνί τινι Κυπρίῳ, ἀρχαίῳ μαθητῇ.&nbsp;&nbsp;</span>
<span class="ver"><b>17</b></span> <span class="text">Γενομένων δὲ ἡμῶν εἰς Ἱεροσόλυμα ἀσμένως ἀπεδέξαντο ἡμᾶς οἱ ἀδελφοί.&nbsp;&nbsp;</span>
<span class="ver"><b>18</b></span> <span class="text">Τῇ δὲ ἐπιούσῃ εἰσῄει ὁ Παῦλος σὺν ἡμῖν πρὸς Ἰάκωβον, πάντες τε παρεγένοντο οἱ πρεσβύτεροι.&nbsp;&nbsp;</span>
<span class="ver"><b>19</b></span> <span class="text">καὶ ἀσπασάμενος αὐτοὺς ἐξηγεῖτο καθ᾽ ἓν ἕκαστον, ὧν ἐποίησεν ὁ θεὸς ἐν τοῖς ἔθνεσιν διὰ τῆς διακονίας αὐτοῦ.&nbsp;&nbsp;</span>
<span class="ver"><b>20</b></span> <span class="text">Οἱ δὲ ἀκούσαντες ἐδόξαζον τὸν θεὸν εἶπόν τε αὐτῷ·&nbsp;&nbsp; θεωρεῖς, ἀδελφέ, πόσαι μυριάδες εἰσὶν ἐν τοῖς Ἰουδαίοις τῶν πεπιστευκότων καὶ πάντες ζηλωταὶ τοῦ νόμου ὑπάρχουσιν·&nbsp;&nbsp;</span>
<span class="ver"><b>21</b></span> <span class="text">κατηχήθησαν δὲ περὶ σοῦ ὅτι ἀποστασίαν διδάσκεις ἀπὸ Μωϋσέως τοὺς κατὰ τὰ ἔθνη πάντας Ἰουδαίους λέγων μὴ περιτέμνειν αὐτοὺς τὰ τέκνα μηδὲ τοῖς ἔθεσιν περιπατεῖν.&nbsp;&nbsp;</span>
<span class="ver"><b>22</b></span> <span class="text">τί οὖν ἐστιν;&nbsp;&nbsp; πάντως ἀκούσονται ὅτι ἐλήλυθας.&nbsp;&nbsp;</span>
<span class="ver"><b>23</b></span> <span class="text">τοῦτο οὖν ποίησον ὅ σοι λέγομεν·&nbsp;&nbsp; εἰσὶν ἡμῖν ἄνδρες τέσσαρες εὐχὴν ἔχοντες ἀφ᾽ ἑαυτῶν.&nbsp;&nbsp;</span>
<span class="ver"><b>24</b></span> <span class="text">τούτους παραλαβὼν ἁγνίσθητι σὺν αὐτοῖς καὶ δαπάνησον ἐπ᾽ αὐτοῖς ἵνα ξυρήσονται τὴν κεφαλήν, καὶ γνώσονται πάντες ὅτι ὧν κατήχηνται περὶ σοῦ οὐδέν ἐστιν ἀλλὰ στοιχεῖς καὶ αὐτὸς φυλάσσων τὸν νόμον.&nbsp;&nbsp;</span>
<span class="ver"><b>25</b></span> <span class="text">περὶ δὲ τῶν πεπιστευκότων ἐθνῶν ἡμεῖς ἀπεστείλαμεν κρίναντες φυλάσσεσθαι αὐτοὺς τό τε εἰδωλόθυτον καὶ αἷμα καὶ πνικτὸν καὶ πορνείαν.&nbsp;&nbsp;</span>
<span class="ver"><b>26</b></span> <span class="text">Τότε ὁ Παῦλος παραλαβὼν τοὺς ἄνδρας τῇ ἐχομένῃ ἡμέρᾳ σὺν αὐτοῖς ἁγνισθείς, εἰσῄει εἰς τὸ ἱερὸν διαγγέλλων τὴν ἐκπλήρωσιν τῶν ἡμερῶν τοῦ ἁγνισμοῦ ἕως οὗ προσηνέχθη ὑπὲρ ἑνὸς ἑκάστου αὐτῶν ἡ προσφορά.&nbsp;&nbsp;</span>
<span class="ver"><b>27</b></span> <span class="text">Ὡς δὲ ἔμελλον αἱ ἑπτὰ ἡμέραι συντελεῖσθαι, οἱ ἀπὸ τῆς Ἀσίας Ἰουδαῖοι θεασάμενοι αὐτὸν ἐν τῷ ἱερῷ συνέχεον πάντα τὸν ὄχλον καὶ ἐπέβαλον ἐπ᾽ αὐτὸν τὰς χεῖρας</span>
<span class="ver"><b>28</b></span> <span class="text">κράζοντες·&nbsp;&nbsp; ἄνδρες Ἰσραηλεῖται, βοηθεῖτε·&nbsp;&nbsp; οὗτός ἐστιν ὁ ἄνθρωπος ὁ κατὰ τοῦ λαοῦ καὶ τοῦ νόμου καὶ τοῦ τόπου τούτου πάντας πανταχῇ διδάσκων, ἔτι τε καὶ Ἕλληνας εἰσήγαγεν εἰς τὸ ἱερὸν καὶ κεκοίνωκεν τὸν ἅγιον τόπον τοῦτον.&nbsp;&nbsp;</span>
<span class="ver"><b>29</b></span> <span class="text">ἦσαν γὰρ προεωρακότες Τρόφιμον τὸν Ἐφέσιον ἐν τῇ πόλει σὺν αὐτῷ, ὃν ἐνόμιζον ὅτι εἰς τὸ ἱερὸν εἰσήγαγεν ὁ Παῦλος.&nbsp;&nbsp;</span>
<span class="ver"><b>30</b></span> <span class="text">ἐκινήθη τε ἡ πόλις ὅλη καὶ ἐγένετο συνδρομὴ τοῦ λαοῦ, καὶ ἐπιλαβόμενοι τοῦ Παύλου εἷλκον αὐτὸν ἔξω τοῦ ἱεροῦ καὶ εὐθέως ἐκλείσθησαν αἱ θύραι.&nbsp;&nbsp;</span>
<span class="ver"><b>31</b></span> <span class="text">Ζητούντων τε αὐτὸν ἀποκτεῖναι ἀνέβη φάσις τῷ χιλιάρχῳ τῆς σπείρης ὅτι ὅλη συνχύννεται Ἰερουσαλήμ.&nbsp;&nbsp;</span>
<span class="ver"><b>32</b></span> <span class="text">ὃς ἐξαυτῆς παραλαβὼν στρατιώτας καὶ ἑκατοντάρχας κατέδραμεν ἐπ᾽ αὐτούς, οἱ δὲ ἰδόντες τὸν χιλίαρχον καὶ τοὺς στρατιώτας ἐπαύσαντο τύπτοντες τὸν Παῦλον.&nbsp;&nbsp;</span>
<span class="ver"><b>33</b></span> <span class="text">τότε ἐγγίσας ὁ χιλίαρχος ἐπελάβετο αὐτοῦ καὶ ἐκέλευσεν δεθῆναι ἁλύσεσιν δυσίν, καὶ ἐπυνθάνετο τίς εἴη καὶ τί ἐστιν πεποιηκώς.&nbsp;&nbsp;</span>
<span class="ver"><b>34</b></span> <span class="text">ἄλλοι δὲ ἄλλο τι ἐπεφώνουν ἐν τῷ ὄχλῳ.&nbsp;&nbsp; μὴ δυναμένου δὲ αὐτοῦ γνῶναι τὸ ἀσφαλὲς διὰ τὸν θόρυβον ἐκέλευσεν ἄγεσθαι αὐτὸν εἰς τὴν παρεμβολήν.&nbsp;&nbsp;</span>
<span class="ver"><b>35</b></span> <span class="text">ὅτε δὲ ἐγένετο ἐπὶ τοὺς ἀναβαθμούς, συνέβη βαστάζεσθαι αὐτὸν ὑπὸ τῶν στρατιωτῶν διὰ τὴν βίαν τοῦ ὄχλου,</span>
<span class="ver"><b>36</b></span> <span class="text">ἠκολούθει γὰρ τὸ πλῆθος τοῦ λαοῦ κράζοντες·&nbsp;&nbsp; αἶρε αὐτόν.&nbsp;&nbsp;</span>
<span class="ver"><b>37</b></span> <span class="text">Μέλλων τε εἰσάγεσθαι εἰς τὴν παρεμβολὴν ὁ Παῦλος λέγει τῷ χιλιάρχῳ·&nbsp;&nbsp; εἰ ἔξεστίν μοι εἰπεῖν τι πρὸς σέ;&nbsp;&nbsp; ὁ δὲ ἔφη·&nbsp;&nbsp; Ἑλληνιστὶ γινώσκεις;&nbsp;&nbsp;</span>
<span class="ver"><b>38</b></span> <span class="text">οὐκ ἄρα σὺ εἶ ὁ Αἰγύπτιος ὁ πρὸ τούτων τῶν ἡμερῶν ἀναστατώσας καὶ ἐξαγαγὼν εἰς τὴν ἔρημον τοὺς τετρακισχιλίους ἄνδρας τῶν σικαρίων;&nbsp;&nbsp;</span>
<span class="ver"><b>39</b></span> <span class="text">εἶπεν δὲ ὁ Παῦλος·&nbsp;&nbsp; ἐγὼ ἄνθρωπος μέν εἰμι Ἰουδαῖος, Ταρσεὺς τῆς Κιλικίας, οὐκ ἀσήμου πόλεως πολίτης·&nbsp;&nbsp; δέομαι δέ σου, ἐπίτρεψόν μοι λαλῆσαι πρὸς τὸν λαόν.&nbsp;&nbsp;</span>
<span class="ver"><b>40</b></span> <span class="text">ἐπιτρέψαντος δὲ αὐτοῦ ὁ Παῦλος ἑστὼς ἐπὶ τῶν ἀναβαθμῶν κατέσεισεν τῇ χειρὶ τῷ λαῷ.&nbsp;&nbsp; πολλῆς δὲ σιγῆς γενομένης προσεφώνησεν τῇ Ἑβραΐδι διαλέκτῳ λέγων·&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;22</div>
<span class="ver"><b>1</b></span> <span class="text">Ἄνδρες ἀδελφοὶ καὶ πατέρες, ἀκούσατέ μου τῆς πρὸς ὑμᾶς νυνὶ ἀπολογίας.&nbsp;&nbsp;</span>
<span class="ver"><b>2</b></span> <span class="text">ἀκούσαντες δὲ ὅτι τῇ Ἑβραΐδι διαλέκτῳ προσεφώνει αὐτοῖς, μᾶλλον παρέσχον ἡσυχίαν.&nbsp;&nbsp; καὶ φησίν·&nbsp;&nbsp;</span>
<span class="ver"><b>3</b></span> <span class="text">ἐγώ εἰμι ἀνὴρ Ἰουδαῖος, γεγεννημένος ἐν Ταρσῷ τῆς Κιλικίας, ἀνατεθραμμένος δὲ ἐν τῇ πόλει ταύτῃ, παρὰ τοὺς πόδας Γαμαλιὴλ πεπαιδευμένος κατὰ ἀκρίβειαν τοῦ πατρῴου νόμου, ζηλωτὴς ὑπάρχων τοῦ θεοῦ καθὼς πάντες ὑμεῖς ἐστε σήμερον·&nbsp;&nbsp;</span>
<span class="ver"><b>4</b></span> <span class="text">ὃς ταύτην τὴν ὁδὸν ἐδίωξα ἄχρι θανάτου δεσμεύων καὶ παραδιδοὺς εἰς φυλακὰς ἄνδρας τε καὶ γυναῖκας,</span>
<span class="ver"><b>5</b></span> <span class="text">ὡς καὶ ὁ ἀρχιερεὺς μαρτυρεῖ μοι καὶ πᾶν τὸ πρεσβυτέριον, παρ᾽ ὧν καὶ ἐπιστολὰς δεξάμενος πρὸς τοὺς ἀδελφοὺς εἰς Δαμασκὸν ἐπορευόμην, ἄξων καὶ τοὺς ἐκεῖσε ὄντας δεδεμένους εἰς Ἰερουσαλὴμ ἵνα τιμωρηθῶσιν.&nbsp;&nbsp;</span>
<span class="ver"><b>6</b></span> <span class="text">Ἐγένετο δέ μοι πορευομένῳ καὶ ἐγγίζοντι τῇ Δαμασκῷ περὶ μεσημβρίαν ἐξαίφνης ἐκ τοῦ οὐρανοῦ περιαστράψαι φῶς ἱκανὸν περὶ ἐμέ,</span>
<span class="ver"><b>7</b></span> <span class="text">ἔπεσά τε εἰς τὸ ἔδαφος καὶ ἤκουσα φωνῆς λεγούσης μοι·&nbsp;&nbsp; Σαοὺλ Σαούλ, τί με διώκεις;&nbsp;&nbsp;</span>
<span class="ver"><b>8</b></span> <span class="text">ἐγὼ δὲ ἀπεκρίθην·&nbsp;&nbsp; τίς εἶ, κύριε;&nbsp;&nbsp; εἶπέν τε πρός ἐμέ·&nbsp;&nbsp; ἐγώ εἰμι Ἰησοῦς ὁ Ναζωραῖος, ὃν σὺ διώκεις.&nbsp;&nbsp;</span>
<span class="ver"><b>9</b></span> <span class="text">οἱ δὲ σὺν ἐμοὶ ὄντες τὸ μὲν φῶς ἐθεάσαντο τὴν δὲ φωνὴν οὐκ ἤκουσαν τοῦ λαλοῦντός μοι.&nbsp;&nbsp;</span>
<span class="ver"><b>10</b></span> <span class="text">εἶπον δέ·&nbsp;&nbsp; τί ποιήσω, κύριε;&nbsp;&nbsp; ὁ δὲ κύριος εἶπεν πρός με·&nbsp;&nbsp; ἀναστὰς πορεύου εἰς Δαμασκὸν κἀκεῖ σοι λαληθήσεται περὶ πάντων ὧν τέτακταί σοι ποιῆσαι.&nbsp;&nbsp;</span>
<span class="ver"><b>11</b></span> <span class="text">ὡς δὲ οὐκ ἐνέβλεπον ἀπὸ τῆς δόξης τοῦ φωτὸς ἐκείνου, χειραγωγούμενος ὑπὸ τῶν συνόντων μοι ἦλθον εἰς Δαμασκόν.&nbsp;&nbsp;</span>
<span class="ver"><b>12</b></span> <span class="text">Ἁνανίας δέ τις, ἀνὴρ εὐλαβὴς κατὰ τὸν νόμον, μαρτυρούμενος ὑπὸ πάντων τῶν κατοικούντων Ἰουδαίων,</span>
<span class="ver"><b>13</b></span> <span class="text">ἐλθὼν πρός ἐμὲ καὶ ἐπιστὰς εἶπέν μοι·&nbsp;&nbsp; Σαοὺλ ἀδελφέ, ἀνάβλεψον.&nbsp;&nbsp; κἀγὼ αὐτῇ τῇ ὥρᾳ ἀνέβλεψα εἰς αὐτόν.&nbsp;&nbsp;</span>
<span class="ver"><b>14</b></span> <span class="text">ὁ δὲ εἶπεν·&nbsp;&nbsp; ὁ θεὸς τῶν πατέρων ἡμῶν προεχειρίσατό σε γνῶναι τὸ θέλημα αὐτοῦ καὶ ἰδεῖν τὸν δίκαιον καὶ ἀκοῦσαι φωνὴν ἐκ τοῦ στόματος αὐτοῦ,</span>
<span class="ver"><b>15</b></span> <span class="text">ὅτι ἔσῃ μάρτυς αὐτῷ πρὸς πάντας ἀνθρώπους ὧν ἑώρακας καὶ ἤκουσας.&nbsp;&nbsp;</span>
<span class="ver"><b>16</b></span> <span class="text">καὶ νῦν τί μέλλεις;&nbsp;&nbsp; ἀναστὰς βάπτισαι καὶ ἀπόλουσαι τὰς ἁμαρτίας σου ἐπικαλεσάμενος τὸ ὄνομα αὐτοῦ.&nbsp;&nbsp;</span>
<span class="ver"><b>17</b></span> <span class="text">Ἐγένετο δέ μοι ὑποστρέψαντι εἰς Ἰερουσαλὴμ καὶ προσευχομένου μου ἐν τῷ ἱερῷ γενέσθαι με ἐν ἐκστάσει</span>
<span class="ver"><b>18</b></span> <span class="text">καὶ ἰδεῖν αὐτὸν λέγοντά μοι·&nbsp;&nbsp; σπεῦσον καὶ ἔξελθε ἐν τάχει ἐξ Ἰερουσαλήμ, διότι οὐ παραδέξονταί σου μαρτυρίαν περὶ ἐμοῦ.&nbsp;&nbsp;</span>
<span class="ver"><b>19</b></span> <span class="text">κἀγὼ εἶπον·&nbsp;&nbsp; κύριε, αὐτοὶ ἐπίστανται ὅτι ἐγὼ ἤμην φυλακίζων καὶ δέρων κατὰ τὰς συναγωγὰς τοὺς πιστεύοντας ἐπὶ σέ,</span>
<span class="ver"><b>20</b></span> <span class="text">καὶ ὅτε ἐξεχύννετο τὸ αἷμα Στεφάνου τοῦ μάρτυρός σου, καὶ αὐτὸς ἤμην ἐφεστὼς καὶ συνευδοκῶν καὶ φυλάσσων τὰ ἱμάτια τῶν ἀναιρούντων αὐτόν.&nbsp;&nbsp;</span>
<span class="ver"><b>21</b></span> <span class="text">καὶ εἶπεν πρός με·&nbsp;&nbsp; πορεύου, ὅτι ἐγὼ εἰς ἔθνη μακρὰν ἐξαποστελῶ σε.&nbsp;&nbsp;</span>
<span class="ver"><b>22</b></span> <span class="text">Ἤκουον δὲ αὐτοῦ ἄχρι τούτου τοῦ λόγου καὶ ἐπῆραν τὴν φωνὴν αὐτῶν λέγοντες·&nbsp;&nbsp; αἶρε ἀπὸ τῆς γῆς τὸν τοιοῦτον, οὐ γὰρ καθῆκεν αὐτὸν ζῆν.&nbsp;&nbsp;</span>
<span class="ver"><b>23</b></span> <span class="text">κραυγαζόντων τε αὐτῶν καὶ ῥιπτούντων τὰ ἱμάτια καὶ κονιορτὸν βαλλόντων εἰς τὸν ἀέρα,</span>
<span class="ver"><b>24</b></span> <span class="text">ἐκέλευσεν ὁ χιλίαρχος εἰσάγεσθαι αὐτὸν εἰς τὴν παρεμβολήν, εἴπας μάστιξιν ἀνετάζεσθαι αὐτὸν ἵνα ἐπιγνῷ δι᾽ ἣν αἰτίαν οὕτως ἐπεφώνουν αὐτῷ.&nbsp;&nbsp;</span>
<span class="ver"><b>25</b></span> <span class="text">ὡς δὲ προέτειναν αὐτὸν τοῖς ἱμᾶσιν, εἶπεν πρὸς τὸν ἑστῶτα ἑκατόνταρχον ὁ Παῦλος·&nbsp;&nbsp; εἰ ἄνθρωπον Ῥωμαῖον καὶ ἀκατάκριτον ἔξεστιν ὑμῖν μαστίζειν;&nbsp;&nbsp;</span>
<span class="ver"><b>26</b></span> <span class="text">ἀκούσας δὲ ὁ ἑκατοντάρχης προσελθὼν τῷ χιλιάρχῳ ἀπήγγειλεν λέγων·&nbsp;&nbsp; τί μέλλεις ποιεῖν;&nbsp;&nbsp; ὁ γὰρ ἄνθρωπος οὗτος Ῥωμαῖός ἐστιν.&nbsp;&nbsp;</span>
<span class="ver"><b>27</b></span> <span class="text">προσελθὼν δὲ ὁ χιλίαρχος εἶπεν αὐτῷ·&nbsp;&nbsp; λέγε μοι, σὺ Ῥωμαῖος εἶ;&nbsp;&nbsp; ὁ δὲ ἔφη·&nbsp;&nbsp; ναί.&nbsp;&nbsp;</span>
<span class="ver"><b>28</b></span> <span class="text">ἀπεκρίθη δὲ ὁ χιλίαρχος·&nbsp;&nbsp; ἐγὼ πολλοῦ κεφαλαίου τὴν πολιτείαν ταύτην ἐκτησάμην.&nbsp;&nbsp; ὁ δὲ Παῦλος ἔφη·&nbsp;&nbsp; ἐγὼ δὲ καὶ γεγέννημαι.&nbsp;&nbsp;</span>
<span class="ver"><b>29</b></span> <span class="text">εὐθέως οὖν ἀπέστησαν ἀπ᾽ αὐτοῦ οἱ μέλλοντες αὐτὸν ἀνετάζειν, καὶ ὁ χιλίαρχος δὲ ἐφοβήθη ἐπιγνοὺς ὅτι Ῥωμαῖός ἐστιν καὶ ὅτι αὐτὸν ἦν δεδεκώς.&nbsp;&nbsp;</span>
<span class="ver"><b>30</b></span> <span class="text">Τῇ δὲ ἐπαύριον βουλόμενος γνῶναι τὸ ἀσφαλές, τὸ τί κατηγορεῖται ὑπὸ τῶν Ἰουδαίων, ἔλυσεν αὐτὸν καὶ ἐκέλευσεν συνελθεῖν τοὺς ἀρχιερεῖς καὶ πᾶν τὸ συνέδριον, καὶ καταγαγὼν τὸν Παῦλον ἔστησεν εἰς αὐτούς.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;23</div>
<span class="ver"><b>1</b></span> <span class="text">Ἀτενίσας δὲ ὁ Παῦλος τῷ συνεδρίῳ εἶπεν·&nbsp;&nbsp; ἄνδρες ἀδελφοί, ἐγὼ πάσῃ συνειδήσει ἀγαθῇ πεπολίτευμαι τῷ θεῷ ἄχρι ταύτης τῆς ἡμέρας.&nbsp;&nbsp;</span>
<span class="ver"><b>2</b></span> <span class="text">ὁ δὲ ἀρχιερεὺς Ἁνανίας ἐπέταξεν τοῖς παρεστῶσιν αὐτῷ τύπτειν αὐτοῦ τὸ στόμα.&nbsp;&nbsp;</span>
<span class="ver"><b>3</b></span> <span class="text">τότε ὁ Παῦλος πρὸς αὐτὸν εἶπεν·&nbsp;&nbsp; τύπτειν σε μέλλει ὁ θεός, τοῖχε κεκονιαμένε·&nbsp;&nbsp; καὶ σὺ κάθῃ κρίνων με κατὰ τὸν νόμον καὶ παρανομῶν κελεύεις με τύπτεσθαι;&nbsp;&nbsp;</span>
<span class="ver"><b>4</b></span> <span class="text">οἱ δὲ παρεστῶτες εἶπαν·&nbsp;&nbsp; τὸν ἀρχιερέα τοῦ θεοῦ λοιδορεῖς;&nbsp;&nbsp;</span>
<span class="ver"><b>5</b></span> <span class="text">ἔφη τε ὁ Παῦλος·&nbsp;&nbsp; οὐκ ᾔδειν, ἀδελφοί, ὅτι ἐστὶν ἀρχιερεύς·&nbsp;&nbsp; γέγραπται γὰρ ὅτι ἄρχοντα τοῦ λαοῦ σου οὐκ ἐρεῖς κακῶς.&nbsp;&nbsp;</span>
<span class="ver"><b>6</b></span> <span class="text">Γνοὺς δὲ ὁ Παῦλος ὅτι τὸ ἓν μέρος ἐστὶν Σαδδουκαίων τὸ δὲ ἕτερον Φαρισαίων ἔκραζεν ἐν τῷ συνεδρίῳ·&nbsp;&nbsp; ἄνδρες ἀδελφοί, ἐγὼ Φαρισαῖός εἰμι, υἱὸς Φαρισαίων, περὶ ἐλπίδος καὶ ἀναστάσεως νεκρῶν ἐγὼ κρίνομαι.&nbsp;&nbsp;</span>
<span class="ver"><b>7</b></span> <span class="text">τοῦτο δὲ αὐτοῦ λαλοῦντος ἐγένετο στάσις τῶν Φαρισαίων καὶ Σαδδουκαίων καὶ ἐσχίσθη τὸ πλῆθος.&nbsp;&nbsp;</span>
<span class="ver"><b>8</b></span> <span class="text">Σαδδουκαῖοι μὲν γὰρ λέγουσιν μὴ εἶναι ἀνάστασιν μήτε ἄγγελον μήτε πνεῦμα, Φαρισαῖοι δὲ ὁμολογοῦσιν τὰ ἀμφότερα.&nbsp;&nbsp;</span>
<span class="ver"><b>9</b></span> <span class="text">ἐγένετο δὲ κραυγὴ μεγάλη, καὶ ἀναστάντες τινὲς τῶν γραμματέων τοῦ μέρους τῶν Φαρισαίων διεμάχοντο λέγοντες·&nbsp;&nbsp; οὐδὲν κακὸν εὑρίσκομεν ἐν τῷ ἀνθρώπῳ τούτῳ·&nbsp;&nbsp; εἰ δὲ πνεῦμα ἐλάλησεν αὐτῷ ἢ ἄγγελος;&nbsp;&nbsp;</span>
<span class="ver"><b>10</b></span> <span class="text">Πολλῆς δὲ γινομένης στάσεως φοβηθεὶς ὁ χιλίαρχος μὴ διασπασθῇ ὁ Παῦλος ὑπ᾽ αὐτῶν ἐκέλευσεν τὸ στράτευμα καταβὰν ἁρπάσαι αὐτὸν ἐκ μέσου αὐτῶν ἄγειν τε εἰς τὴν παρεμβολήν.&nbsp;&nbsp;</span>
<span class="ver"><b>11</b></span> <span class="text">Τῇ δὲ ἐπιούσῃ νυκτὶ ἐπιστὰς αὐτῷ ὁ κύριος εἶπεν·&nbsp;&nbsp; θάρσει·&nbsp;&nbsp; ὡς γὰρ διεμαρτύρω τὰ περὶ ἐμοῦ εἰς Ἰερουσαλήμ, οὕτω σε δεῖ καὶ εἰς Ῥώμην μαρτυρῆσαι.&nbsp;&nbsp;</span>
<span class="ver"><b>12</b></span> <span class="text">Γενομένης δὲ ἡμέρας ποιήσαντες συστροφὴν οἱ Ἰουδαῖοι ἀνεθεμάτισαν ἑαυτοὺς λέγοντες μήτε φαγεῖν μήτε πιεῖν ἕως οὗ ἀποκτείνωσιν τὸν Παῦλον.&nbsp;&nbsp;</span>
<span class="ver"><b>13</b></span> <span class="text">ἦσαν δὲ πλείους τεσσεράκοντα οἱ ταύτην τὴν συνωμοσίαν ποιησάμενοι,</span>
<span class="ver"><b>14</b></span> <span class="text">οἵτινες προσελθόντες τοῖς ἀρχιερεῦσιν καὶ τοῖς πρεσβυτέροις εἶπαν·&nbsp;&nbsp; ἀναθέματι ἀνεθεματίσαμεν ἑαυτοὺς μηδενὸς γεύσασθαι ἕως οὗ ἀποκτείνωμεν τὸν Παῦλον.&nbsp;&nbsp;</span>
<span class="ver"><b>15</b></span> <span class="text">νῦν οὖν ὑμεῖς ἐμφανίσατε τῷ χιλιάρχῳ σὺν τῷ συνεδρίῳ ὅπως καταγάγῃ αὐτὸν εἰς ὑμᾶς ὡς μέλλοντας διαγινώσκειν ἀκριβέστερον τὰ περὶ αὐτοῦ·&nbsp;&nbsp; ἡμεῖς δὲ πρὸ τοῦ ἐγγίσαι αὐτὸν ἕτοιμοί ἐσμεν τοῦ ἀνελεῖν αὐτόν.&nbsp;&nbsp;</span>
<span class="ver"><b>16</b></span> <span class="text">Ἀκούσας δὲ ὁ υἱὸς τῆς ἀδελφῆς Παύλου τὴν ἐνέδραν, παραγενόμενος καὶ εἰσελθὼν εἰς τὴν παρεμβολὴν ἀπήγγειλεν τῷ Παύλῳ.&nbsp;&nbsp;</span>
<span class="ver"><b>17</b></span> <span class="text">προσκαλεσάμενος δὲ ὁ Παῦλος ἕνα τῶν ἑκατονταρχῶν ἔφη·&nbsp;&nbsp; τὸν νεανίαν τοῦτον ἄπαγε πρὸς τὸν χιλίαρχον, ἔχει γὰρ ἀπαγγεῖλαί τι αὐτῷ.&nbsp;&nbsp;</span>
<span class="ver"><b>18</b></span> <span class="text">ὁ μὲν οὖν παραλαβὼν αὐτὸν ἤγαγεν πρὸς τὸν χιλίαρχον καὶ φησίν·&nbsp;&nbsp; ὁ δέσμιος Παῦλος προσκαλεσάμενός με ἠρώτησεν τοῦτον τὸν νεανίαν ἀγαγεῖν πρὸς σὲ ἔχοντά τι λαλῆσαί σοι.&nbsp;&nbsp;</span>
<span class="ver"><b>19</b></span> <span class="text">ἐπιλαβόμενος δὲ τῆς χειρὸς αὐτοῦ ὁ χιλίαρχος καὶ ἀναχωρήσας κατ᾽ ἰδίαν ἐπυνθάνετο, τί ἐστιν ὃ ἔχεις ἀπαγγεῖλαί μοι;&nbsp;&nbsp;</span>
<span class="ver"><b>20</b></span> <span class="text">εἶπεν δὲ ὅτι οἱ Ἰουδαῖοι συνέθεντο τοῦ ἐρωτῆσαί σε ὅπως αὔριον τὸν Παῦλον καταγάγῃς εἰς τὸ συνέδριον ὡς μέλλων τι ἀκριβέστερον πυνθάνεσθαι περὶ αὐτοῦ.&nbsp;&nbsp;</span>
<span class="ver"><b>21</b></span> <span class="text">σὺ οὖν μὴ πεισθῇς αὐτοῖς·&nbsp;&nbsp; ἐνεδρεύουσιν γὰρ αὐτὸν ἐξ αὐτῶν ἄνδρες πλείους τεσσεράκοντα, οἵτινες ἀνεθεμάτισαν ἑαυτοὺς μήτε φαγεῖν μήτε πιεῖν ἕως οὗ ἀνέλωσιν αὐτόν, καὶ νῦν εἰσιν ἕτοιμοι προσδεχόμενοι τὴν ἀπὸ σοῦ ἐπαγγελίαν.&nbsp;&nbsp;</span>
<span class="ver"><b>22</b></span> <span class="text">ὁ μὲν οὖν χιλίαρχος ἀπέλυσεν τὸν νεανίσκον παραγγείλας μηδενὶ ἐκλαλῆσαι ὅτι ταῦτα ἐνεφάνισας πρός ἐμέ.&nbsp;&nbsp;</span>
<span class="ver"><b>23</b></span> <span class="text">Καὶ προσκαλεσάμενος τινας δύο τῶν ἑκατονταρχῶν εἶπεν·&nbsp;&nbsp; ἑτοιμάσατε στρατιώτας διακοσίους, ὅπως πορευθῶσιν ἕως Καισαρείας, καὶ ἱππεῖς ἑβδομήκοντα καὶ δεξιολάβους διακοσίους ἀπὸ τρίτης ὥρας τῆς νυκτός,</span>
<span class="ver"><b>24</b></span> <span class="text">κτήνη τε παραστῆσαι ἵνα ἐπιβιβάσαντες τὸν Παῦλον διασώσωσιν πρὸς Φήλικα τὸν ἡγεμόνα,</span>
<span class="ver"><b>25</b></span> <span class="text">γράψας ἐπιστολὴν ἔχουσαν τὸν τύπον τοῦτον·&nbsp;&nbsp;</span>
<span class="ver"><b>26</b></span> <span class="text">Κλαύδιος Λυσίας τῷ κρατίστῳ ἡγεμόνι Φήλικι χαίρειν.&nbsp;&nbsp;</span>
<span class="ver"><b>27</b></span> <span class="text">Τὸν ἄνδρα τοῦτον συνλημφθέντα ὑπὸ τῶν Ἰουδαίων καὶ μέλλοντα ἀναιρεῖσθαι ὑπ᾽ αὐτῶν ἐπιστὰς σὺν τῷ στρατεύματι ἐξειλάμην μαθὼν ὅτι Ῥωμαῖός ἐστιν.&nbsp;&nbsp;</span>
<span class="ver"><b>28</b></span> <span class="text">βουλόμενός τε ἐπιγνῶναι τὴν αἰτίαν δι᾽ ἣν ἐνεκάλουν αὐτῷ, κατήγαγον εἰς τὸ συνέδριον αὐτῶν</span>
<span class="ver"><b>29</b></span> <span class="text">ὃν εὗρον ἐνκαλούμενον περὶ ζητημάτων τοῦ νόμου αὐτῶν, μηδὲν δὲ ἄξιον θανάτου ἢ δεσμῶν ἔχοντα ἔγκλημα.&nbsp;&nbsp;</span>
<span class="ver"><b>30</b></span> <span class="text">μηνυθείσης δέ μοι ἐπιβουλῆς εἰς τὸν ἄνδρα ἔσεσθαι ἐξαυτῆς ἔπεμψα πρὸς σὲ παραγγείλας καὶ τοῖς κατηγόροις λέγειν πρὸς αὐτὸν ἐπὶ σοῦ.&nbsp;&nbsp;</span>
<span class="ver"><b>31</b></span> <span class="text">Οἱ μὲν οὖν στρατιῶται κατὰ τὸ διατεταγμένον αὐτοῖς ἀναλαβόντες τὸν Παῦλον ἤγαγον διὰ νυκτὸς εἰς τὴν Ἀντιπατρίδα,</span>
<span class="ver"><b>32</b></span> <span class="text">τῇ δὲ ἐπαύριον ἐάσαντες τοὺς ἱππεῖς ἀπέρχεσθαι σὺν αὐτῷ ὑπέστρεψαν εἰς τὴν παρεμβολήν·&nbsp;&nbsp;</span>
<span class="ver"><b>33</b></span> <span class="text">οἵτινες εἰσελθόντες εἰς τὴν Καισάρειαν καὶ ἀναδόντες τὴν ἐπιστολὴν τῷ ἡγεμόνι παρέστησαν καὶ τὸν Παῦλον αὐτῷ.&nbsp;&nbsp;</span>
<span class="ver"><b>34</b></span> <span class="text">ἀναγνοὺς δὲ καὶ ἐπερωτήσας ἐκ ποίας ἐπαρχείας ἐστίν, καὶ πυθόμενος ὅτι ἀπὸ Κιλικίας,</span>
<span class="ver"><b>35</b></span> <span class="text">διακούσομαί σου, ἔφη, ὅταν καὶ οἱ κατήγοροί σου παραγένωνται·&nbsp;&nbsp; κελεύσας ἐν τῷ πραιτωρίῳ τοῦ Ἡρῴδου φυλάσσεσθαι αὐτόν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;24</div>
<span class="ver"><b>1</b></span> <span class="text">Μετὰ δὲ πέντε ἡμέρας κατέβη ὁ ἀρχιερεὺς Ἁνανίας μετὰ πρεσβυτέρων τινῶν καὶ ῥήτορος Τερτύλλου τινός, οἵτινες ἐνεφάνισαν τῷ ἡγεμόνι κατὰ τοῦ Παύλου.&nbsp;&nbsp;</span>
<span class="ver"><b>2</b></span> <span class="text">κληθέντος δὲ αὐτοῦ ἤρξατο κατηγορεῖν ὁ Τέρτυλλος λέγων·&nbsp;&nbsp; πολλῆς εἰρήνης τυγχάνοντες διὰ σοῦ καὶ διορθωμάτων γινομένων τῷ ἔθνει τούτῳ διὰ τῆς σῆς προνοίας,</span>
<span class="ver"><b>3</b></span> <span class="text">πάντῃ τε καὶ πανταχοῦ ἀποδεχόμεθα, κράτιστε Φῆλιξ, μετὰ πάσης εὐχαριστίας.&nbsp;&nbsp;</span>
<span class="ver"><b>4</b></span> <span class="text">ἵνα δὲ μὴ ἐπὶ πλεῖόν σε ἐνκόπτω, παρακαλῶ ἀκοῦσαί σε ἡμῶν συντόμως τῇ σῇ ἐπιεικείᾳ.&nbsp;&nbsp;</span>
<span class="ver"><b>5</b></span> <span class="text">εὑρόντες γὰρ τὸν ἄνδρα τοῦτον λοιμὸν καὶ κινοῦντα στάσεις πᾶσιν τοῖς Ἰουδαίοις τοῖς κατὰ τὴν οἰκουμένην πρωτοστάτην τε τῆς τῶν Ναζωραίων αἱρέσεως,</span>
<span class="ver"><b>6</b></span> <span class="text">ὃς καὶ τὸ ἱερὸν ἐπείρασεν βεβηλῶσαι ὃν καὶ ἐκρατήσαμεν,</span>
<span class="ver"><b>7</b></span> <span class="text"></span>
<span class="ver"><b>8</b></span> <span class="text">παρ᾽ οὗ δυνήσῃ αὐτὸς ἀνακρίνας περὶ πάντων τούτων ἐπιγνῶναι ὧν ἡμεῖς κατηγοροῦμεν αὐτοῦ.&nbsp;&nbsp;</span>
<span class="ver"><b>9</b></span> <span class="text">συνεπέθεντο δὲ καὶ οἱ Ἰουδαῖοι φάσκοντες ταῦτα οὕτως ἔχειν.&nbsp;&nbsp;</span>
<span class="ver"><b>10</b></span> <span class="text">Ἀπεκρίθη τε ὁ Παῦλος νεύσαντος αὐτῷ τοῦ ἡγεμόνος λέγειν·&nbsp;&nbsp; ἐκ πολλῶν ἐτῶν ὄντα σε κριτὴν τῷ ἔθνει τούτῳ ἐπιστάμενος εὐθύμως τὰ περὶ ἐμαυτοῦ ἀπολογοῦμαι,</span>
<span class="ver"><b>11</b></span> <span class="text">δυναμένου σου ἐπιγνῶναι ὅτι οὐ πλείους εἰσίν μοι ἡμέραι δώδεκα ἀφ᾽ ἧς ἀνέβην προσκυνήσων εἰς Ἰερουσαλήμ.&nbsp;&nbsp;</span>
<span class="ver"><b>12</b></span> <span class="text">καὶ οὔτε ἐν τῷ ἱερῷ εὗρόν με πρός τινα διαλεγόμενον ἢ ἐπίστασιν ποιοῦντα ὄχλου οὔτε ἐν ταῖς συναγωγαῖς οὔτε κατὰ τὴν πόλιν,</span>
<span class="ver"><b>13</b></span> <span class="text">οὐδὲ παραστῆσαι δύνανταί σοι περὶ ὧν νυνὶ κατηγοροῦσίν μου.&nbsp;&nbsp;</span>
<span class="ver"><b>14</b></span> <span class="text">ὁμολογῶ δὲ τοῦτό σοι ὅτι κατὰ τὴν ὁδὸν ἣν λέγουσιν αἵρεσιν, οὕτως λατρεύω τῷ πατρῴῳ θεῷ πιστεύων πᾶσιν τοῖς κατὰ τὸν νόμον καὶ τοῖς ἐν τοῖς προφήταις γεγραμμένοις,</span>
<span class="ver"><b>15</b></span> <span class="text">ἐλπίδα ἔχων εἰς τὸν θεὸν ἣν καὶ αὐτοὶ οὗτοι προσδέχονται, ἀνάστασιν μέλλειν ἔσεσθαι δικαίων τε καὶ ἀδίκων.&nbsp;&nbsp;</span>
<span class="ver"><b>16</b></span> <span class="text">ἐν τούτῳ καὶ αὐτὸς ἀσκῶ ἀπρόσκοπον συνείδησιν ἔχειν πρὸς τὸν θεὸν καὶ τοὺς ἀνθρώπους διὰ παντός.&nbsp;&nbsp;</span>
<span class="ver"><b>17</b></span> <span class="text">δι᾽ ἐτῶν δὲ πλειόνων ἐλεημοσύνας ποιήσων εἰς τὸ ἔθνος μου παρεγενόμην καὶ προσφοράς,</span>
<span class="ver"><b>18</b></span> <span class="text">ἐν αἷς εὗρόν με ἡγνισμένον ἐν τῷ ἱερῷ οὐ μετὰ ὄχλου οὐδὲ μετὰ θορύβου,</span>
<span class="ver"><b>19</b></span> <span class="text">τινὲς δὲ ἀπὸ τῆς Ἀσίας Ἰουδαῖοι, οὓς ἔδει ἐπὶ σοῦ παρεῖναι καὶ κατηγορεῖν εἴ τι ἔχοιεν πρὸς ἐμέ.&nbsp;&nbsp;</span>
<span class="ver"><b>20</b></span> <span class="text">ἢ αὐτοὶ οὗτοι εἰπάτωσαν τί εὗρον ἀδίκημα στάντος μου ἐπὶ τοῦ συνεδρίου,</span>
<span class="ver"><b>21</b></span> <span class="text">ἢ περὶ μιᾶς ταύτης φωνῆς ἧς ἐκέκραξα ἐν αὐτοῖς ἑστὼς ὅτι περὶ ἀναστάσεως νεκρῶν ἐγὼ κρίνομαι σήμερον ἐφ᾽ ὑμῶν.&nbsp;&nbsp;</span>
<span class="ver"><b>22</b></span> <span class="text">Ἀνεβάλετο δὲ αὐτοὺς ὁ Φῆλιξ, ἀκριβέστερον εἰδὼς τὰ περὶ τῆς ὁδοῦ εἴπας·&nbsp;&nbsp; ὅταν Λυσίας ὁ χιλίαρχος καταβῇ, διαγνώσομαι τὰ καθ᾽ ὑμᾶς·&nbsp;&nbsp;</span>
<span class="ver"><b>23</b></span> <span class="text">διαταξάμενος τῷ ἑκατοντάρχῃ τηρεῖσθαι αὐτὸν ἔχειν τε ἄνεσιν καὶ μηδένα κωλύειν τῶν ἰδίων αὐτοῦ ὑπηρετεῖν αὐτῷ.&nbsp;&nbsp;</span>
<span class="ver"><b>24</b></span> <span class="text">Μετὰ δὲ ἡμέρας τινὰς παραγενόμενος ὁ Φῆλιξ σὺν Δρουσίλλῃ τῇ ἰδίᾳ γυναικὶ οὔσῃ Ἰουδαίᾳ μετεπέμψατο τὸν Παῦλον καὶ ἤκουσεν αὐτοῦ περὶ τῆς εἰς Χριστὸν Ἰησοῦν πίστεως.&nbsp;&nbsp;</span>
<span class="ver"><b>25</b></span> <span class="text">διαλεγομένου δὲ αὐτοῦ περὶ δικαιοσύνης καὶ ἐγκρατείας καὶ τοῦ κρίματος τοῦ μέλλοντος, ἔμφοβος γενόμενος ὁ Φῆλιξ ἀπεκρίθη·&nbsp;&nbsp; τὸ νῦν ἔχον πορεύου, καιρὸν δὲ μεταλαβὼν μετακαλέσομαί σε,</span>
<span class="ver"><b>26</b></span> <span class="text">ἅμα καὶ ἐλπίζων ὅτι χρήματα δοθήσεται αὐτῷ ὑπὸ τοῦ Παύλου·&nbsp;&nbsp; διὸ καὶ πυκνότερον αὐτὸν μεταπεμπόμενος ὡμίλει αὐτῷ.&nbsp;&nbsp;</span>
<span class="ver"><b>27</b></span> <span class="text">Διετίας δὲ πληρωθείσης ἔλαβεν διάδοχον ὁ Φῆλιξ Πόρκιον Φῆστον, θέλων τε χάριτα καταθέσθαι τοῖς Ἰουδαίοις ὁ Φῆλιξ κατέλιπεν τὸν Παῦλον δεδεμένον.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;25</div>
<span class="ver"><b>1</b></span> <span class="text">Φῆστος οὖν ἐπιβὰς τῇ ἐπαρχείᾳ μετὰ τρεῖς ἡμέρας ἀνέβη εἰς Ἱεροσόλυμα ἀπὸ Καισαρείας,</span>
<span class="ver"><b>2</b></span> <span class="text">ἐνεφάνισάν τε αὐτῷ οἱ ἀρχιερεῖς καὶ οἱ πρῶτοι τῶν Ἰουδαίων κατὰ τοῦ Παύλου καὶ παρεκάλουν αὐτὸν</span>
<span class="ver"><b>3</b></span> <span class="text">αἰτούμενοι χάριν κατ᾽ αὐτοῦ ὅπως μεταπέμψηται αὐτὸν εἰς Ἰερουσαλήμ, ἐνέδραν ποιοῦντες ἀνελεῖν αὐτὸν κατὰ τὴν ὁδόν.&nbsp;&nbsp;</span>
<span class="ver"><b>4</b></span> <span class="text">ὁ μὲν οὖν Φῆστος ἀπεκρίθη τηρεῖσθαι τὸν Παῦλον εἰς Καισάρειαν, ἑαυτὸν δὲ μέλλειν ἐν τάχει ἐκπορεύεσθαι·&nbsp;&nbsp;</span>
<span class="ver"><b>5</b></span> <span class="text">οἱ οὖν ἐν ὑμῖν, φησίν, δυνατοὶ συνκαταβάντες εἴ τί ἐστιν ἐν τῷ ἀνδρὶ ἄτοπον κατηγορείτωσαν αὐτοῦ.&nbsp;&nbsp;</span>
<span class="ver"><b>6</b></span> <span class="text">Διατρίψας δὲ ἐν αὐτοῖς ἡμέρας οὐ πλείους ὀκτὼ ἢ δέκα, καταβὰς εἰς Καισάρειαν, τῇ ἐπαύριον καθίσας ἐπὶ τοῦ βήματος ἐκέλευσεν τὸν Παῦλον ἀχθῆναι.&nbsp;&nbsp;</span>
<span class="ver"><b>7</b></span> <span class="text">παραγενομένου δὲ αὐτοῦ περιέστησαν αὐτὸν οἱ ἀπὸ Ἱεροσολύμων καταβεβηκότες Ἰουδαῖοι πολλὰ καὶ βαρέα αἰτιώματα καταφέροντες ἃ οὐκ ἴσχυον ἀποδεῖξαι,</span>
<span class="ver"><b>8</b></span> <span class="text">τοῦ Παύλου ἀπολογουμένου ὅτι οὔτε εἰς τὸν νόμον τῶν Ἰουδαίων οὔτε εἰς τὸ ἱερὸν οὔτε εἰς Καίσαρά τι ἥμαρτον.&nbsp;&nbsp;</span>
<span class="ver"><b>9</b></span> <span class="text">Ὁ Φῆστος δὲ θέλων τοῖς Ἰουδαίοις χάριν καταθέσθαι ἀποκριθεὶς τῷ Παύλῳ εἶπεν·&nbsp;&nbsp; θέλεις εἰς Ἱεροσόλυμα ἀναβὰς ἐκεῖ περὶ τούτων κριθῆναι ἐπ᾽ ἐμοῦ;&nbsp;&nbsp;</span>
<span class="ver"><b>10</b></span> <span class="text">εἶπεν δὲ ὁ Παῦλος·&nbsp;&nbsp; ἐπὶ τοῦ βήματος Καίσαρος ἑστώς εἰμι, οὗ με δεῖ κρίνεσθαι.&nbsp;&nbsp; Ἰουδαίους οὐδὲν ἠδίκησα ὡς καὶ σὺ κάλλιον ἐπιγινώσκεις.&nbsp;&nbsp;</span>
<span class="ver"><b>11</b></span> <span class="text">εἰ μὲν οὖν ἀδικῶ καὶ ἄξιον θανάτου πέπραχά τι, οὐ παραιτοῦμαι τὸ ἀποθανεῖν·&nbsp;&nbsp; εἰ δὲ οὐδέν ἐστιν ὧν οὗτοι κατηγοροῦσίν μου, οὐδείς με δύναται αὐτοῖς χαρίσασθαι·&nbsp;&nbsp; Καίσαρα ἐπικαλοῦμαι.&nbsp;&nbsp;</span>
<span class="ver"><b>12</b></span> <span class="text">τότε ὁ Φῆστος συνλαλήσας μετὰ τοῦ συμβουλίου ἀπεκρίθη·&nbsp;&nbsp; Καίσαρα ἐπικέκλησαι, ἐπὶ Καίσαρα πορεύσῃ.&nbsp;&nbsp;</span>
<span class="ver"><b>13</b></span> <span class="text">Ἡμερῶν δὲ διαγενομένων τινῶν Ἀγρίππας ὁ βασιλεὺς καὶ Βερνίκη κατήντησαν εἰς Καισάρειαν ἀσπασάμενοι τὸν Φῆστον.&nbsp;&nbsp;</span>
<span class="ver"><b>14</b></span> <span class="text">ὡς δὲ πλείους ἡμέρας διέτριβον ἐκεῖ, ὁ Φῆστος τῷ βασιλεῖ ἀνέθετο τὰ κατὰ τὸν Παῦλον λέγων·&nbsp;&nbsp; ἀνήρ τίς ἐστιν καταλελειμμένος ὑπὸ Φήλικος δέσμιος,</span>
<span class="ver"><b>15</b></span> <span class="text">περὶ οὗ γενομένου μου εἰς Ἱεροσόλυμα ἐνεφάνισαν οἱ ἀρχιερεῖς καὶ οἱ πρεσβύτεροι τῶν Ἰουδαίων αἰτούμενοι κατ᾽ αὐτοῦ καταδίκην.&nbsp;&nbsp;</span>
<span class="ver"><b>16</b></span> <span class="text">πρὸς οὓς ἀπεκρίθην ὅτι οὐκ ἔστιν ἔθος Ῥωμαίοις χαρίζεσθαί τινα ἄνθρωπον πρὶν ἢ ὁ κατηγορούμενος κατὰ πρόσωπον ἔχοι τοὺς κατηγόρους τόπον τε ἀπολογίας λάβοι περὶ τοῦ ἐνκλήματος.&nbsp;&nbsp;</span>
<span class="ver"><b>17</b></span> <span class="text">συνελθόντων οὖν αὐτῶν ἐνθάδε ἀναβολὴν μηδεμίαν ποιησάμενος τῇ ἑξῆς καθίσας ἐπὶ τοῦ βήματος ἐκέλευσα ἀχθῆναι τὸν ἄνδρα·&nbsp;&nbsp;</span>
<span class="ver"><b>18</b></span> <span class="text">περὶ οὗ σταθέντες οἱ κατήγοροι οὐδεμίαν αἰτίαν ἔφερον ὧν ἐγὼ ὑπενόουν πονηρῶν,</span>
<span class="ver"><b>19</b></span> <span class="text">ζητήματα δέ τινα περὶ τῆς ἰδίας δεισιδαιμονίας εἶχον πρὸς αὐτὸν καὶ περί τινος Ἰησοῦ τεθνηκότος ὃν ἔφασκεν ὁ Παῦλος ζῆν.&nbsp;&nbsp;</span>
<span class="ver"><b>20</b></span> <span class="text">ἀπορούμενος δὲ ἐγὼ τὴν περὶ τούτων ζήτησιν ἔλεγον εἰ βούλοιτο πορεύεσθαι εἰς Ἱεροσόλυμα κἀκεῖ κρίνεσθαι περὶ τούτων.&nbsp;&nbsp;</span>
<span class="ver"><b>21</b></span> <span class="text">τοῦ δὲ Παύλου ἐπικαλεσαμένου τηρηθῆναι αὐτὸν εἰς τὴν τοῦ Σεβαστοῦ διάγνωσιν, ἐκέλευσα τηρεῖσθαι αὐτὸν ἕως οὗ ἀναπέμψω αὐτὸν πρὸς Καίσαρα.&nbsp;&nbsp;</span>
<span class="ver"><b>22</b></span> <span class="text">Ἀγρίππας δὲ πρὸς τὸν Φῆστον·&nbsp;&nbsp; ἐβουλόμην καὶ αὐτὸς τοῦ ἀνθρώπου ἀκοῦσαι.&nbsp;&nbsp; αὔριον, φησίν, ἀκούσῃ αὐτοῦ.&nbsp;&nbsp;</span>
<span class="ver"><b>23</b></span> <span class="text">Τῇ οὖν ἐπαύριον ἐλθόντος τοῦ Ἀγρίππα καὶ τῆς Βερνίκης μετὰ πολλῆς φαντασίας καὶ εἰσελθόντων εἰς τὸ ἀκροατήριον σύν τε χιλιάρχοις καὶ ἀνδράσιν τοῖς κατ᾽ ἐξοχὴν τῆς πόλεως καὶ κελεύσαντος τοῦ Φήστου ἤχθη ὁ Παῦλος.&nbsp;&nbsp;</span>
<span class="ver"><b>24</b></span> <span class="text">καί φησιν ὁ Φῆστος·&nbsp;&nbsp; Ἀγρίππα βασιλεῦ καὶ πάντες οἱ συνπαρόντες ἡμῖν ἄνδρες, θεωρεῖτε τοῦτον περὶ οὗ ἅπαν τὸ πλῆθος τῶν Ἰουδαίων ἐνέτυχόν μοι ἔν τε Ἱεροσολύμοις καὶ ἐνθάδε βοῶντες μὴ δεῖν αὐτὸν ζῆν μηκέτι.&nbsp;&nbsp;</span>
<span class="ver"><b>25</b></span> <span class="text">ἐγὼ δὲ κατελαβόμην μηδὲν ἄξιον αὐτὸν θανάτου πεπραχέναι, αὐτοῦ δὲ τούτου ἐπικαλεσαμένου τὸν Σεβαστὸν ἔκρινα πέμπειν.&nbsp;&nbsp;</span>
<span class="ver"><b>26</b></span> <span class="text">περὶ οὗ ἀσφαλές τι γράψαι τῷ κυρίῳ οὐκ ἔχω, διὸ προήγαγον αὐτὸν ἐφ᾽ ὑμῶν καὶ μάλιστα ἐπὶ σοῦ, βασιλεῦ Ἀγρίππα, ὅπως τῆς ἀνακρίσεως γενομένης σχῶ τί γράψω·&nbsp;&nbsp;</span>
<span class="ver"><b>27</b></span> <span class="text">ἄλογον γάρ μοι δοκεῖ πέμποντα δέσμιον μὴ καὶ τὰς κατ᾽ αὐτοῦ αἰτίας σημᾶναι.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;26</div>
<span class="ver"><b>1</b></span> <span class="text">Ἀγρίππας δὲ πρὸς τὸν Παῦλον ἔφη·&nbsp;&nbsp; ἐπιτρέπεταί σοι περὶ σεαυτοῦ λέγειν.&nbsp;&nbsp; τότε ὁ Παῦλος ἐκτείνας τὴν χεῖρα ἀπελογεῖτο·&nbsp;&nbsp;</span>
<span class="ver"><b>2</b></span> <span class="text">Περὶ πάντων ὧν ἐνκαλοῦμαι ὑπὸ Ἰουδαίων, βασιλεῦ Ἀγρίππα, ἥγημαι ἐμαυτὸν μακάριον ἐπὶ σοῦ μέλλων σήμερον ἀπολογεῖσθαι</span>
<span class="ver"><b>3</b></span> <span class="text">μάλιστα γνώστην ὄντα σε πάντων τῶν κατὰ Ἰουδαίους ἐθῶν τε καὶ ζητημάτων, διὸ δέομαι μακροθύμως ἀκοῦσαί μου.&nbsp;&nbsp;</span>
<span class="ver"><b>4</b></span> <span class="text">Τὴν μὲν οὖν βίωσίν μου τὴν ἐκ νεότητος τὴν ἀπ᾽ ἀρχῆς γενομένην ἐν τῷ ἔθνει μου ἔν τε Ἱεροσολύμοις ἴσασιν πάντες οἱ Ἰουδαῖοι</span>
<span class="ver"><b>5</b></span> <span class="text">προγινώσκοντές με ἄνωθεν, ἐὰν θέλωσιν μαρτυρεῖν, ὅτι κατὰ τὴν ἀκριβεστάτην αἵρεσιν τῆς ἡμετέρας θρησκείας ἔζησα Φαρισαῖος.&nbsp;&nbsp;</span>
<span class="ver"><b>6</b></span> <span class="text">καὶ νῦν ἐπ᾽ ἐλπίδι τῆς εἰς τοὺς πατέρας ἡμῶν ἐπαγγελίας γενομένης ὑπὸ τοῦ θεοῦ ἕστηκα κρινόμενος,</span>
<span class="ver"><b>7</b></span> <span class="text">εἰς ἣν τὸ δωδεκάφυλον ἡμῶν ἐν ἐκτενείᾳ νύκτα καὶ ἡμέραν λατρεῦον ἐλπίζει καταντῆσαι, περὶ ἧς ἐλπίδος ἐνκαλοῦμαι ὑπὸ Ἰουδαίων, βασιλεῦ.&nbsp;&nbsp;</span>
<span class="ver"><b>8</b></span> <span class="text">τί ἄπιστον κρίνεται παρ᾽ ὑμῖν εἰ ὁ θεὸς νεκροὺς ἐγείρει;&nbsp;&nbsp;</span>
<span class="ver"><b>9</b></span> <span class="text">Ἐγὼ μὲν οὖν ἔδοξα ἐμαυτῷ πρὸς τὸ ὄνομα Ἰησοῦ τοῦ Ναζωραίου δεῖν πολλὰ ἐναντία πρᾶξαι,</span>
<span class="ver"><b>10</b></span> <span class="text">ὃ καὶ ἐποίησα ἐν Ἱεροσολύμοις, καὶ πολλούς τε τῶν ἁγίων ἐγὼ ἐν φυλακαῖς κατέκλεισα τὴν παρὰ τῶν ἀρχιερέων ἐξουσίαν λαβὼν ἀναιρουμένων τε αὐτῶν κατήνεγκα ψῆφον.&nbsp;&nbsp;</span>
<span class="ver"><b>11</b></span> <span class="text">καὶ κατὰ πάσας τὰς συναγωγὰς πολλάκις τιμωρῶν αὐτοὺς ἠνάγκαζον βλασφημεῖν περισσῶς τε ἐμμαινόμενος αὐτοῖς ἐδίωκον ἕως καὶ εἰς τὰς ἔξω πόλεις.&nbsp;&nbsp;</span>
<span class="ver"><b>12</b></span> <span class="text">Ἐν οἷς πορευόμενος εἰς τὴν Δαμασκὸν μετ᾽ ἐξουσίας καὶ ἐπιτροπῆς τῆς τῶν ἀρχιερέων</span>
<span class="ver"><b>13</b></span> <span class="text">ἡμέρας μέσης κατὰ τὴν ὁδὸν εἶδον, βασιλεῦ, οὐρανόθεν ὑπὲρ τὴν λαμπρότητα τοῦ ἡλίου περιλάμψαν με φῶς καὶ τοὺς σὺν ἐμοὶ πορευομένους.&nbsp;&nbsp;</span>
<span class="ver"><b>14</b></span> <span class="text">πάντων τε καταπεσόντων ἡμῶν εἰς τὴν γῆν ἤκουσα φωνὴν λέγουσαν πρός με τῇ Ἑβραΐδι διαλέκτῳ·&nbsp;&nbsp; Σαοὺλ Σαούλ, τί με διώκεις;&nbsp;&nbsp; σκληρόν σοι πρὸς κέντρα λακτίζειν.&nbsp;&nbsp;</span>
<span class="ver"><b>15</b></span> <span class="text">ἐγὼ δὲ εἶπα·&nbsp;&nbsp; τίς εἶ, κύριε;&nbsp;&nbsp; ὁ δὲ κύριος εἶπεν·&nbsp;&nbsp; ἐγώ εἰμι Ἰησοῦς ὃν σὺ διώκεις.&nbsp;&nbsp;</span>
<span class="ver"><b>16</b></span> <span class="text">ἀλλὰ ἀνάστηθι καὶ στῆθι ἐπὶ τοὺς πόδας σου·&nbsp;&nbsp; εἰς τοῦτο γὰρ ὤφθην σοι, προχειρίσασθαί σε ὑπηρέτην καὶ μάρτυρα ὧν τε εἶδές με ὧν τε ὀφθήσομαί σοι,</span>
<span class="ver"><b>17</b></span> <span class="text">ἐξαιρούμενός σε ἐκ τοῦ λαοῦ καὶ ἐκ τῶν ἐθνῶν εἰς οὓς ἐγὼ ἀποστέλλω σε</span>
<span class="ver"><b>18</b></span> <span class="text">ἀνοῖξαι ὀφθαλμοὺς αὐτῶν, τοῦ ἐπιστρέψαι ἀπὸ σκότους εἰς φῶς καὶ τῆς ἐξουσίας τοῦ σατανᾶ ἐπὶ τὸν θεόν, τοῦ λαβεῖν αὐτοὺς ἄφεσιν ἁμαρτιῶν καὶ κλῆρον ἐν τοῖς ἡγιασμένοις πίστει τῇ εἰς ἐμέ.&nbsp;&nbsp;</span>
<span class="ver"><b>19</b></span> <span class="text">Ὅθεν, βασιλεῦ Ἀγρίππα, οὐκ ἐγενόμην ἀπειθὴς τῇ οὐρανίῳ ὀπτασίᾳ</span>
<span class="ver"><b>20</b></span> <span class="text">ἀλλὰ τοῖς ἐν Δαμασκῷ πρῶτόν τε καὶ Ἱεροσολύμοις, πᾶσάν τε τὴν χώραν τῆς Ἰουδαίας καὶ τοῖς ἔθνεσιν ἀπήγγελλον μετανοεῖν καὶ ἐπιστρέφειν ἐπὶ τὸν θεόν, ἄξια τῆς μετανοίας ἔργα πράσσοντας.&nbsp;&nbsp;</span>
<span class="ver"><b>21</b></span> <span class="text">ἕνεκα τούτων με Ἰουδαῖοι συλλαβόμενοι ἐν τῷ ἱερῷ ἐπειρῶντο διαχειρίσασθαι.&nbsp;&nbsp;</span>
<span class="ver"><b>22</b></span> <span class="text">ἐπικουρίας οὖν τυχὼν τῆς ἀπὸ τοῦ θεοῦ ἄχρι τῆς ἡμέρας ταύτης ἕστηκα μαρτυρόμενος μικρῷ τε καὶ μεγάλῳ οὐδὲν ἐκτὸς λέγων ὧν τε οἱ προφῆται ἐλάλησαν μελλόντων γίνεσθαι καὶ Μωϋσῆς,</span>
<span class="ver"><b>23</b></span> <span class="text">εἰ παθητὸς ὁ χριστός, εἰ πρῶτος ἐξ ἀναστάσεως νεκρῶν φῶς μέλλει καταγγέλλειν τῷ τε λαῷ καὶ τοῖς ἔθνεσιν.&nbsp;&nbsp;</span>
<span class="ver"><b>24</b></span> <span class="text">Ταῦτα δὲ αὐτοῦ ἀπολογουμένου ὁ Φῆστος μεγάλῃ τῇ φωνῇ φησιν·&nbsp;&nbsp; μαίνῃ, Παῦλε·&nbsp;&nbsp; τὰ πολλά σε γράμματα εἰς μανίαν περιτρέπει.&nbsp;&nbsp;</span>
<span class="ver"><b>25</b></span> <span class="text">ὁ δὲ Παῦλος·&nbsp;&nbsp; οὐ μαίνομαι, φησίν, κράτιστε Φῆστε, ἀλλὰ ἀληθείας καὶ σωφροσύνης ῥήματα ἀποφθέγγομαι.&nbsp;&nbsp;</span>
<span class="ver"><b>26</b></span> <span class="text">ἐπίσταται γὰρ περὶ τούτων ὁ βασιλεὺς πρὸς ὃν καὶ παρρησιαζόμενος λαλῶ, λανθάνειν γὰρ αὐτόν τι τούτων οὐ πείθομαι οὐθέν·&nbsp;&nbsp; οὐ γάρ ἐστιν ἐν γωνίᾳ πεπραγμένον τοῦτο.&nbsp;&nbsp;</span>
<span class="ver"><b>27</b></span> <span class="text">πιστεύεις, βασιλεῦ Ἀγρίππα, τοῖς προφήταις;&nbsp;&nbsp; οἶδα ὅτι πιστεύεις.&nbsp;&nbsp;</span>
<span class="ver"><b>28</b></span> <span class="text">ὁ δὲ Ἀγρίππας πρὸς τὸν Παῦλον·&nbsp;&nbsp; ἐν ὀλίγῳ με πείθεις Χριστιανὸν ποιῆσαι.&nbsp;&nbsp;</span>
<span class="ver"><b>29</b></span> <span class="text">ὁ δὲ Παῦλος·&nbsp;&nbsp; εὐξαίμην ἂν τῷ θεῷ καὶ ἐν ὀλίγῳ καὶ ἐν μεγάλῳ οὐ μόνον σὲ ἀλλὰ καὶ πάντας τοὺς ἀκούοντάς μου σήμερον γενέσθαι τοιούτους ὁποῖος καὶ ἐγώ εἰμι παρεκτὸς τῶν δεσμῶν τούτων.&nbsp;&nbsp;</span>
<span class="ver"><b>30</b></span> <span class="text">Ἀνέστη τε ὁ βασιλεὺς καὶ ὁ ἡγεμὼν ἥ τε Βερνίκη καὶ οἱ συνκαθήμενοι αὐτοῖς,</span>
<span class="ver"><b>31</b></span> <span class="text">καὶ ἀναχωρήσαντες ἐλάλουν πρὸς ἀλλήλους λέγοντες ὅτι οὐδὲν θανάτου ἢ δεσμῶν ἄξιόν τι πράσσει ὁ ἄνθρωπος οὗτος.&nbsp;&nbsp;</span>
<span class="ver"><b>32</b></span> <span class="text">Ἀγρίππας δὲ τῷ Φήστῳ ἔφη·&nbsp;&nbsp; ἀπολελύσθαι ἐδύνατο ὁ ἄνθρωπος οὗτος εἰ μὴ ἐπεκέκλητο Καίσαρα.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;27</div>
<span class="ver"><b>1</b></span> <span class="text">Ὡς δὲ ἐκρίθη τοῦ ἀποπλεῖν ἡμᾶς εἰς τὴν Ἰταλίαν, παρεδίδουν τόν τε Παῦλον καί τινας ἑτέρους δεσμώτας ἑκατοντάρχῃ ὀνόματι Ἰουλίῳ σπείρης Σεβαστῆς.&nbsp;&nbsp;</span>
<span class="ver"><b>2</b></span> <span class="text">ἐπιβάντες δὲ πλοίῳ Ἀδραμυττηνῷ μέλλοντι πλεῖν εἰς τοὺς κατὰ τὴν Ἀσίαν τόπους ἀνήχθημεν ὄντος σὺν ἡμῖν Ἀριστάρχου Μακεδόνος Θεσσαλονικέως.&nbsp;&nbsp;</span>
<span class="ver"><b>3</b></span> <span class="text">τῇ τε ἑτέρᾳ κατήχθημεν εἰς Σιδῶνα, φιλανθρώπως τε ὁ Ἰούλιος τῷ Παύλῳ χρησάμενος ἐπέτρεψεν πρὸς τοὺς φίλους πορευθέντι ἐπιμελείας τυχεῖν.&nbsp;&nbsp;</span>
<span class="ver"><b>4</b></span> <span class="text">κἀκεῖθεν ἀναχθέντες ὑπεπλεύσαμεν τὴν Κύπρον διὰ τὸ τοὺς ἀνέμους εἶναι ἐναντίους,</span>
<span class="ver"><b>5</b></span> <span class="text">τό τε πέλαγος τὸ κατὰ τὴν Κιλικίαν καὶ Παμφυλίαν διαπλεύσαντες κατήλθαμεν εἰς Μύρρα τῆς Λυκίας.&nbsp;&nbsp;</span>
<span class="ver"><b>6</b></span> <span class="text">Κἀκεῖ εὑρὼν ὁ ἑκατοντάρχης πλοῖον Ἀλεξανδρῖνον πλέον εἰς τὴν Ἰταλίαν ἐνεβίβασεν ἡμᾶς εἰς αὐτό.&nbsp;&nbsp;</span>
<span class="ver"><b>7</b></span> <span class="text">ἐν ἱκαναῖς δὲ ἡμέραις βραδυπλοοῦντες καὶ μόλις γενόμενοι κατὰ τὴν Κνίδον, μὴ προσεῶντος ἡμᾶς τοῦ ἀνέμου ὑπεπλεύσαμεν τὴν Κρήτην κατὰ Σαλμώνην,</span>
<span class="ver"><b>8</b></span> <span class="text">μόλις τε παραλεγόμενοι αὐτὴν ἤλθομεν εἰς τόπον τινὰ καλούμενον Καλοὺς λιμένας ᾧ ἐγγὺς πόλις ἦν Λασαία.&nbsp;&nbsp;</span>
<span class="ver"><b>9</b></span> <span class="text">Ἱκανοῦ δὲ χρόνου διαγενομένου καὶ ὄντος ἤδη ἐπισφαλοῦς τοῦ πλοὸς διὰ τὸ καὶ τὴν νηστείαν ἤδη παρεληλυθέναι παρῄνει ὁ Παῦλος</span>
<span class="ver"><b>10</b></span> <span class="text">λέγων αὐτοῖς·&nbsp;&nbsp; ἄνδρες, θεωρῶ ὅτι μετὰ ὕβρεως καὶ πολλῆς ζημίας οὐ μόνον τοῦ φορτίου καὶ τοῦ πλοίου ἀλλὰ καὶ τῶν ψυχῶν ἡμῶν μέλλειν ἔσεσθαι τὸν πλοῦν.&nbsp;&nbsp;</span>
<span class="ver"><b>11</b></span> <span class="text">ὁ δὲ ἑκατοντάρχης τῷ κυβερνήτῃ καὶ τῷ ναυκλήρῳ μᾶλλον ἐπείθετο ἢ τοῖς ὑπὸ Παύλου λεγομένοις.&nbsp;&nbsp;</span>
<span class="ver"><b>12</b></span> <span class="text">ἀνευθέτου δὲ τοῦ λιμένος ὑπάρχοντος πρὸς παραχειμασίαν οἱ πλείονες ἔθεντο βουλὴν ἀναχθῆναι ἐκεῖθεν, εἴ πως δύναιντο καταντήσαντες εἰς Φοίνικα παραχειμάσαι λιμένα τῆς Κρήτης βλέποντα κατὰ λίβα καὶ κατὰ χῶρον.&nbsp;&nbsp;</span>
<span class="ver"><b>13</b></span> <span class="text">Ὑποπνεύσαντος δὲ νότου δόξαντες τῆς προθέσεως κεκρατηκέναι, ἄραντες ἆσσον παρελέγοντο τὴν Κρήτην.&nbsp;&nbsp;</span>
<span class="ver"><b>14</b></span> <span class="text">μετ᾽ οὐ πολὺ δὲ ἔβαλεν κατ᾽ αὐτῆς ἄνεμος τυφωνικὸς ὁ καλούμενος εὐρακύλων·&nbsp;&nbsp;</span>
<span class="ver"><b>15</b></span> <span class="text">συναρπασθέντος δὲ τοῦ πλοίου καὶ μὴ δυναμένου ἀντοφθαλμεῖν τῷ ἀνέμῳ ἐπιδόντες ἐφερόμεθα.&nbsp;&nbsp;</span>
<span class="ver"><b>16</b></span> <span class="text">νησίον δέ τι ὑποδραμόντες καλούμενον Καῦδα ἰσχύσαμεν μόλις περικρατεῖς γενέσθαι τῆς σκάφης,</span>
<span class="ver"><b>17</b></span> <span class="text">ἣν ἄραντες βοηθείαις ἐχρῶντο ὑποζωννύντες τὸ πλοῖον, φοβούμενοί τε μὴ εἰς τὴν Σύρτιν ἐκπέσωσιν, χαλάσαντες τὸ σκεῦος, οὕτως ἐφέροντο.&nbsp;&nbsp;</span>
<span class="ver"><b>18</b></span> <span class="text">σφοδρῶς δὲ χειμαζομένων ἡμῶν τῇ ἑξῆς ἐκβολὴν ἐποιοῦντο</span>
<span class="ver"><b>19</b></span> <span class="text">καὶ τῇ τρίτῃ αὐτόχειρες τὴν σκευὴν τοῦ πλοίου ἔριψαν.&nbsp;&nbsp;</span>
<span class="ver"><b>20</b></span> <span class="text">μήτε δὲ ἡλίου μήτε ἄστρων ἐπιφαινόντων ἐπὶ πλείονας ἡμέρας, χειμῶνός τε οὐκ ὀλίγου ἐπικειμένου, λοιπὸν περιῃρεῖτο ἐλπὶς πᾶσα τοῦ σῴζεσθαι ἡμᾶς.&nbsp;&nbsp;</span>
<span class="ver"><b>21</b></span> <span class="text">Πολλῆς τε ἀσιτίας ὑπαρχούσης τότε σταθεὶς ὁ Παῦλος ἐν μέσῳ αὐτῶν εἶπεν·&nbsp;&nbsp; ἔδει μέν, ὦ ἄνδρες, πειθαρχήσαντάς μοι μὴ ἀνάγεσθαι ἀπὸ τῆς Κρήτης κερδῆσαί τε τὴν ὕβριν ταύτην καὶ τὴν ζημίαν.&nbsp;&nbsp;</span>
<span class="ver"><b>22</b></span> <span class="text">καὶ τὰ νῦν παραινῶ ὑμᾶς εὐθυμεῖν·&nbsp;&nbsp; ἀποβολὴ γὰρ ψυχῆς οὐδεμία ἔσται ἐξ ὑμῶν πλὴν τοῦ πλοίου.&nbsp;&nbsp;</span>
<span class="ver"><b>23</b></span> <span class="text">παρέστη γάρ μοι ταύτῃ τῇ νυκτὶ τοῦ θεοῦ, οὗ εἰμι ᾧ καὶ λατρεύω, ἄγγελος</span>
<span class="ver"><b>24</b></span> <span class="text">λέγων·&nbsp;&nbsp; μὴ φοβοῦ, Παῦλε, Καίσαρί σε δεῖ παραστῆναι, καὶ ἰδοὺ κεχάρισταί σοι ὁ θεὸς πάντας τοὺς πλέοντας μετὰ σοῦ.&nbsp;&nbsp;</span>
<span class="ver"><b>25</b></span> <span class="text">διὸ εὐθυμεῖτε, ἄνδρες·&nbsp;&nbsp; πιστεύω γὰρ τῷ θεῷ ὅτι οὕτως ἔσται καθ᾽ ὃν τρόπον λελάληταί μοι.&nbsp;&nbsp;</span>
<span class="ver"><b>26</b></span> <span class="text">εἰς νῆσον δέ τινα δεῖ ἡμᾶς ἐκπεσεῖν.&nbsp;&nbsp;</span>
<span class="ver"><b>27</b></span> <span class="text">Ὡς δὲ τεσσαρεσκαιδεκάτη νὺξ ἐγένετο διαφερομένων ἡμῶν ἐν τῷ Ἀδρίᾳ, κατὰ μέσον τῆς νυκτὸς ὑπενόουν οἱ ναῦται προσάγειν τινὰ αὐτοῖς χώραν.&nbsp;&nbsp;</span>
<span class="ver"><b>28</b></span> <span class="text">καὶ βολίσαντες εὗρον ὀργυιὰς εἴκοσι, βραχὺ δὲ διαστήσαντες καὶ πάλιν βολίσαντες εὗρον ὀργυιὰς δεκαπέντε·&nbsp;&nbsp;</span>
<span class="ver"><b>29</b></span> <span class="text">φοβούμενοί τε μή που κατὰ τραχεῖς τόπους ἐκπέσωμεν, ἐκ πρύμνης ῥίψαντες ἀγκύρας τέσσαρας ηὔχοντο ἡμέραν γενέσθαι.&nbsp;&nbsp;</span>
<span class="ver"><b>30</b></span> <span class="text">Τῶν δὲ ναυτῶν ζητούντων φυγεῖν ἐκ τοῦ πλοίου καὶ χαλασάντων τὴν σκάφην εἰς τὴν θάλασσαν προφάσει ὡς ἐκ πρῴρης ἀγκύρας μελλόντων ἐκτείνειν,</span>
<span class="ver"><b>31</b></span> <span class="text">εἶπεν ὁ Παῦλος τῷ ἑκατοντάρχῃ καὶ τοῖς στρατιώταις·&nbsp;&nbsp; ἐὰν μὴ οὗτοι μείνωσιν ἐν τῷ πλοίῳ, ὑμεῖς σωθῆναι οὐ δύνασθε.&nbsp;&nbsp;</span>
<span class="ver"><b>32</b></span> <span class="text">τότε ἀπέκοψαν οἱ στρατιῶται τὰ σχοινία τῆς σκάφης καὶ εἴασαν αὐτὴν ἐκπεσεῖν.&nbsp;&nbsp;</span>
<span class="ver"><b>33</b></span> <span class="text">Ἄχρι δὲ οὗ ἡμέρα ἤμελλεν γίνεσθαι, παρεκάλει ὁ Παῦλος ἅπαντας μεταλαβεῖν τροφῆς λέγων·&nbsp;&nbsp; τεσσαρεσκαιδεκάτην σήμερον ἡμέραν προσδοκῶντες ἄσιτοι διατελεῖτε μηθὲν προσλαβόμενοι.&nbsp;&nbsp;</span>
<span class="ver"><b>34</b></span> <span class="text">διὸ παρακαλῶ ὑμᾶς μεταλαβεῖν τροφῆς·&nbsp;&nbsp; τοῦτο γὰρ πρὸς τῆς ὑμετέρας σωτηρίας ὑπάρχει, οὐδενὸς γὰρ ὑμῶν θρὶξ ἀπὸ τῆς κεφαλῆς ἀπολεῖται.&nbsp;&nbsp;</span>
<span class="ver"><b>35</b></span> <span class="text">εἴπας δὲ ταῦτα καὶ λαβὼν ἄρτον εὐχαρίστησεν τῷ θεῷ ἐνώπιον πάντων καὶ κλάσας ἤρξατο ἐσθίειν.&nbsp;&nbsp;</span>
<span class="ver"><b>36</b></span> <span class="text">εὔθυμοι δὲ γενόμενοι πάντες καὶ αὐτοὶ προσελάβοντο τροφῆς.&nbsp;&nbsp;</span>
<span class="ver"><b>37</b></span> <span class="text">ἤμεθα δὲ αἱ πᾶσαι ψυχαὶ ἐν τῷ πλοίῳ διακόσιαι ἑβδομήκοντα ἕξ.&nbsp;&nbsp;</span>
<span class="ver"><b>38</b></span> <span class="text">κορεσθέντες δὲ τροφῆς ἐκούφιζον τὸ πλοῖον ἐκβαλλόμενοι τὸν σῖτον εἰς τὴν θάλασσαν.&nbsp;&nbsp;</span>
<span class="ver"><b>39</b></span> <span class="text">Ὅτε δὲ ἡμέρα ἐγένετο, τὴν γῆν οὐκ ἐπεγίνωσκον, κόλπον δέ τινα κατενόουν ἔχοντα αἰγιαλὸν εἰς ὃν ἐβουλεύοντο εἰ δύναιντο ἐξῶσαι τὸ πλοῖον.&nbsp;&nbsp;</span>
<span class="ver"><b>40</b></span> <span class="text">καὶ τὰς ἀγκύρας περιελόντες εἴων εἰς τὴν θάλασσαν, ἅμα ἀνέντες τὰς ζευκτηρίας τῶν πηδαλίων καὶ ἐπάραντες τὸν ἀρτέμωνα τῇ πνεούσῃ κατεῖχον εἰς τὸν αἰγιαλόν.&nbsp;&nbsp;</span>
<span class="ver"><b>41</b></span> <span class="text">περιπεσόντες δὲ εἰς τόπον διθάλασσον ἐπέκειλαν τὴν ναῦν καὶ ἡ μὲν πρῷρα ἐρείσασα ἔμεινεν ἀσάλευτος, ἡ δὲ πρύμνα ἐλύετο ὑπὸ τῆς βίας.&nbsp;&nbsp;</span>
<span class="ver"><b>42</b></span> <span class="text">Τῶν δὲ στρατιωτῶν βουλὴ ἐγένετο ἵνα τοὺς δεσμώτας ἀποκτείνωσιν, μή τις ἐκκολυμβήσας διαφύγῃ.&nbsp;&nbsp;</span>
<span class="ver"><b>43</b></span> <span class="text">ὁ δὲ ἑκατοντάρχης βουλόμενος διασῶσαι τὸν Παῦλον ἐκώλυσεν αὐτοὺς τοῦ βουλήματος, ἐκέλευσέν τε τοὺς δυναμένους κολυμβᾶν ἀπορίψαντας πρώτους ἐπὶ τὴν γῆν ἐξιέναι</span>
<span class="ver"><b>44</b></span> <span class="text">καὶ τοὺς λοιποὺς οὓς μὲν ἐπὶ σανίσιν, οὓς δὲ ἐπί τινων τῶν ἀπὸ τοῦ πλοίου.&nbsp;&nbsp; καὶ οὕτως ἐγένετο πάντας διασωθῆναι ἐπὶ τὴν γῆν.&nbsp;&nbsp;</span>
<br><br><div class="chap">ΠΡΑΞΕΙΣ ΑΠΟΣΤΟΛΩΝ &ensp;28</div>
<span class="ver"><b>1</b></span> <span class="text">Καὶ διασωθέντες τότε ἐπέγνωμεν ὅτι Μελίτη ἡ νῆσος καλεῖται.&nbsp;&nbsp;</span>
<span class="ver"><b>2</b></span> <span class="text">οἵ τε βάρβαροι παρεῖχαν οὐ τὴν τυχοῦσαν φιλανθρωπίαν ἡμῖν, ἅψαντες γὰρ πυρὰν προσελάβοντο πάντας ἡμᾶς διὰ τὸν ὑετὸν τὸν ἐφεστῶτα καὶ διὰ τὸ ψῦχος.&nbsp;&nbsp;</span>
<span class="ver"><b>3</b></span> <span class="text">Συστρέψαντος δὲ τοῦ Παύλου φρυγάνων τι πλῆθος καὶ ἐπιθέντος ἐπὶ τὴν πυράν, ἔχιδνα ἀπὸ τῆς θέρμης ἐξελθοῦσα καθῆψεν τῆς χειρὸς αὐτοῦ.&nbsp;&nbsp;</span>
<span class="ver"><b>4</b></span> <span class="text">ὡς δὲ εἶδον οἱ βάρβαροι κρεμάμενον τὸ θηρίον ἐκ τῆς χειρὸς αὐτοῦ, πρὸς ἀλλήλους ἔλεγον·&nbsp;&nbsp; πάντως φονεύς ἐστιν ὁ ἄνθρωπος οὗτος ὃν διασωθέντα ἐκ τῆς θαλάσσης ἡ δίκη ζῆν οὐκ εἴασεν.&nbsp;&nbsp;</span>
<span class="ver"><b>5</b></span> <span class="text">ὁ μὲν οὖν ἀποτινάξας τὸ θηρίον εἰς τὸ πῦρ ἔπαθεν οὐδὲν κακόν,</span>
<span class="ver"><b>6</b></span> <span class="text">οἱ δὲ προσεδόκων αὐτὸν μέλλειν πίμπρασθαι ἢ καταπίπτειν ἄφνω νεκρόν.&nbsp;&nbsp; ἐπὶ πολὺ δὲ αὐτῶν προσδοκώντων καὶ θεωρούντων μηδὲν ἄτοπον εἰς αὐτὸν γινόμενον μεταβαλόμενοι ἔλεγον αὐτὸν εἶναι θεόν.&nbsp;&nbsp;</span>
<span class="ver"><b>7</b></span> <span class="text">Ἐν δὲ τοῖς περὶ τὸν τόπον ἐκεῖνον ὑπῆρχεν χωρία τῷ πρώτῳ τῆς νήσου ὀνόματι Ποπλίῳ, ὃς ἀναδεξάμενος ἡμᾶς τρεῖς ἡμέρας φιλοφρόνως ἐξένισεν.&nbsp;&nbsp;</span>
<span class="ver"><b>8</b></span> <span class="text">ἐγένετο δὲ τὸν πατέρα τοῦ Ποπλίου πυρετοῖς καὶ δυσεντερίῳ συνεχόμενον κατακεῖσθαι, πρὸς ὃν ὁ Παῦλος εἰσελθὼν καὶ προσευξάμενος ἐπιθεὶς τὰς χεῖρας αὐτῷ ἰάσατο αὐτόν.&nbsp;&nbsp;</span>
<span class="ver"><b>9</b></span> <span class="text">τούτου δὲ γενομένου καὶ οἱ λοιποὶ οἱ ἐν τῇ νήσῳ ἔχοντες ἀσθενείας προσήρχοντο καὶ ἐθεραπεύοντο,</span>
<span class="ver"><b>10</b></span> <span class="text">οἳ καὶ πολλαῖς τιμαῖς ἐτίμησαν ἡμᾶς καὶ ἀναγομένοις ἐπέθεντο τὰ πρὸς τὰς χρείας.&nbsp;&nbsp;</span>
<span class="ver"><b>11</b></span> <span class="text">Μετὰ δὲ τρεῖς μῆνας ἀνήχθημεν ἐν πλοίῳ παρακεχειμακότι ἐν τῇ νήσῳ, Ἀλεξανδρίνῳ, παρασήμῳ Διοσκούροις.&nbsp;&nbsp;</span>
<span class="ver"><b>12</b></span> <span class="text">καὶ καταχθέντες εἰς Συρακούσας ἐπεμείναμεν ἡμέρας τρεῖς,</span>
<span class="ver"><b>13</b></span> <span class="text">ὅθεν περιελόντες κατηντήσαμεν εἰς Ῥήγιον.&nbsp;&nbsp; καὶ μετὰ μίαν ἡμέραν ἐπιγενομένου νότου δευτεραῖοι ἤλθομεν εἰς Ποτιόλους,</span>
<span class="ver"><b>14</b></span> <span class="text">οὗ εὑρόντες ἀδελφοὺς παρεκλήθημεν παρ᾽ αὐτοῖς ἐπιμεῖναι ἡμέρας ἑπτά·&nbsp;&nbsp; καὶ οὕτως εἰς τὴν Ῥώμην ἤλθαμεν.&nbsp;&nbsp;</span>
<span class="ver"><b>15</b></span> <span class="text">κἀκεῖθεν οἱ ἀδελφοὶ ἀκούσαντες τὰ περὶ ἡμῶν ἦλθαν εἰς ἀπάντησιν ἡμῖν ἄχρι Ἀππίου φόρου καὶ Τριῶν ταβερνῶν, οὓς ἰδὼν ὁ Παῦλος εὐχαριστήσας τῷ θεῷ ἔλαβεν θάρσος.&nbsp;&nbsp;</span>
<span class="ver"><b>16</b></span> <span class="text">Ὅτε δὲ εἰσήλθομεν εἰς Ῥώμην, ἐπετράπη τῷ Παύλῳ μένειν καθ᾽ ἑαυτὸν σὺν τῷ φυλάσσοντι αὐτὸν στρατιώτῃ.&nbsp;&nbsp;</span>
<span class="ver"><b>17</b></span> <span class="text">Ἐγένετο δὲ μετὰ ἡμέρας τρεῖς συνκαλέσασθαι αὐτὸν τοὺς ὄντας τῶν Ἰουδαίων πρώτους·&nbsp;&nbsp; συνελθόντων δὲ αὐτῶν ἔλεγεν πρὸς αὐτούς·&nbsp;&nbsp; ἐγώ, ἄνδρες ἀδελφοί, οὐδὲν ἐναντίον ποιήσας τῷ λαῷ ἢ τοῖς ἔθεσιν τοῖς πατρῴοις δέσμιος ἐξ Ἱεροσολύμων παρεδόθην εἰς τὰς χεῖρας τῶν Ῥωμαίων,</span>
<span class="ver"><b>18</b></span> <span class="text">οἵτινες ἀνακρίναντές με ἐβούλοντο ἀπολῦσαι διὰ τὸ μηδεμίαν αἰτίαν θανάτου ὑπάρχειν ἐν ἐμοί.&nbsp;&nbsp;</span>
<span class="ver"><b>19</b></span> <span class="text">ἀντιλεγόντων δὲ τῶν Ἰουδαίων ἠναγκάσθην ἐπικαλέσασθαι Καίσαρα οὐχ ὡς τοῦ ἔθνους μου ἔχων τι κατηγορεῖν.&nbsp;&nbsp;</span>
<span class="ver"><b>20</b></span> <span class="text">διὰ ταύτην οὖν τὴν αἰτίαν παρεκάλεσα ὑμᾶς ἰδεῖν καὶ προσλαλῆσαι, εἵνεκεν γὰρ τῆς ἐλπίδος τοῦ Ἰσραὴλ τὴν ἅλυσιν ταύτην περίκειμαι.&nbsp;&nbsp;</span>
<span class="ver"><b>21</b></span> <span class="text">οἱ δὲ πρὸς αὐτὸν εἶπαν·&nbsp;&nbsp; ἡμεῖς οὔτε γράμματα περὶ σοῦ ἐδεξάμεθα ἀπὸ τῆς Ἰουδαίας οὔτε παραγενόμενός τις τῶν ἀδελφῶν ἀπήγγειλεν ἢ ἐλάλησέν τι περὶ σοῦ πονηρόν.&nbsp;&nbsp;</span>
<span class="ver"><b>22</b></span> <span class="text">ἀξιοῦμεν δὲ παρὰ σοῦ ἀκοῦσαι ἃ φρονεῖς, περὶ μὲν γὰρ τῆς αἱρέσεως ταύτης γνωστὸν ἡμῖν ἐστιν ὅτι πανταχοῦ ἀντιλέγεται.&nbsp;&nbsp;</span>
<span class="ver"><b>23</b></span> <span class="text">Ταξάμενοι δὲ αὐτῷ ἡμέραν ἦλθον πρὸς αὐτὸν εἰς τὴν ξενίαν πλείονες οἷς ἐξετίθετο διαμαρτυρόμενος τὴν βασιλείαν τοῦ θεοῦ, πείθων τε αὐτοὺς περὶ τοῦ Ἰησοῦ ἀπό τε τοῦ νόμου Μωϋσέως καὶ τῶν προφητῶν, ἀπὸ πρωῒ ἕως ἑσπέρας.&nbsp;&nbsp;</span>
<span class="ver"><b>24</b></span> <span class="text">καὶ οἱ μὲν ἐπείθοντο τοῖς λεγομένοις, οἱ δὲ ἠπίστουν·&nbsp;&nbsp;</span>
<span class="ver"><b>25</b></span> <span class="text">ἀσύμφωνοι δὲ ὄντες πρὸς ἀλλήλους ἀπελύοντο εἰπόντος τοῦ Παύλου ῥῆμα ἕν, ὅτι καλῶς τὸ πνεῦμα τὸ ἅγιον ἐλάλησεν διὰ Ἠσαΐου τοῦ προφήτου πρὸς τοὺς πατέρας ὑμῶν</span>
<span class="ver"><b>26</b></span> <span class="text">λέγων·&nbsp;&nbsp; πορεύθητι πρὸς τὸν λαὸν τοῦτον καὶ εἰπόν·&nbsp;&nbsp; ἀκοῇ ἀκούσετε καὶ οὐ μὴ συνῆτε καὶ βλέποντες βλέψετε καὶ οὐ μὴ ἴδητε·&nbsp;&nbsp;</span>
<span class="ver"><b>27</b></span> <span class="text">ἐπαχύνθη γὰρ ἡ καρδία τοῦ λαοῦ τούτου καὶ τοῖς ὠσὶν βαρέως ἤκουσαν καὶ τοὺς ὀφθαλμοὺς αὐτῶν ἐκάμμυσαν·&nbsp;&nbsp; μήποτε ἴδωσιν τοῖς ὀφθαλμοῖς καὶ τοῖς ὠσὶν ἀκούσωσιν καὶ τῇ καρδίᾳ συνῶσιν καὶ ἐπιστρέψωσιν, καὶ ἰάσομαι αὐτούς.&nbsp;&nbsp;</span>
<span class="ver"><b>28</b></span> <span class="text">γνωστὸν οὖν ἔστω ὑμῖν ὅτι τοῖς ἔθνεσιν ἀπεστάλη τοῦτο τὸ σωτήριον τοῦ θεοῦ·&nbsp;&nbsp; αὐτοὶ καὶ ἀκούσονται.&nbsp;&nbsp;</span>
<span class="ver"><b>29</b></span> <span class="text"></span>
<span class="ver"><b>30</b></span> <span class="text">Ἐνέμεινεν δὲ διετίαν ὅλην ἐν ἰδίῳ μισθώματι καὶ ἀπεδέχετο πάντας τοὺς εἰσπορευομένους πρὸς αὐτόν,</span>
<span class="ver"><b>31</b></span> <span class="text">κηρύσσων τὴν βασιλείαν τοῦ θεοῦ καὶ διδάσκων τὰ περὶ τοῦ κυρίου Ἰησοῦ Χριστοῦ μετὰ πάσης παρρησίας ἀκωλύτως.&nbsp;&nbsp;</span>
</body></html>